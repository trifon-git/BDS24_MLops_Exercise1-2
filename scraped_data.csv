url,title,label,theme,badge,datetime,author,text
https://www.dr.dk/nyheder/udland/stort-droneangreb-mod-moskva-sker-midt-i-amerikanernes-forhandlinger-med-ukraine,Stort droneangreb mod Moskva sker midt i amerikanernes forhandlinger med Ukraine,,Krigen i Ukraine,,2025-03-11T10:18:00+00:00,Maja Lærke Maach,"Stort droneangreb mod Moskva sker midt i amerikanernes forhandlinger med Ukraine
Mindst to personer er dræbt, efter flere hundrede droner blev sendt af sted mod hovedstadsområdet.
Læs op
I nat blev mindst 337 ukrainske droner skudt ned over Rusland, hævder Ruslands forsvarsministerium.
91 droner blev skudt ned over Moskva-regionen og 126 over Kursk-regionen, hvor russiske styrker forsøger at omringe tusindvis af ukrainske soldater.
Ifølge Reuters er der tale om det største droneangreb mod den russiske hovedstad og omegn.
Mindst to personer er ifølge Andrej Vorobjov, som er guvernør i Moskva-regionen, blevet dræbt.
Angrebet tvang desuden fire af byens lufthavne til at lukke midlertidigt og udløste brande og beskadigede boliger, skriver Reuters.
- Det mest massive angreb med fjendtlige UAV’er (ubemandede droner) mod Moskva er blevet afværget, skrev byens borgmester, Sergej Sobyanin, tidligt morges i et opslag på Telegram, som Reuters citerer.
Ukraines militær har ikke umiddelbart kommenteret angrebet.
Putin briefet
Angrebet skete, mens en delegation fra Ukraine er i Saudi-Arabien for at tale med en amerikansk delegation om en løsning på krigen.
I går mødtes Ukraines præsident, Volodymyr Zelenskyj, med den saudiske kronprins. I dag har den amerikanske udenrigsminister, Marco Rubio, samtaler med blandt andre den ukrainske udenrigsminister, Andrij Sybiha, og landets forsvarsminister, Rustem Umerov, samt embedsfolk og sikkerhedsrådgivere fra begge lande.
Ifølge Putins talsmand, Dmitrij Peskov, er præsident Putin i dag blevet orienteret om nattens droneangreb mod Rusland.
Ifølge talsmanden fungerede de russiske luftforsvarssystemer rigtig godt, hvorved de fleste droner blev skudt ned, og Moskva blev beskyttet.
Mens Rusland ifølge Peskov rammer militære mål i Ukraine, så går regeringen i Kyiv ifølge ham efter boligområder. Ukraine har dog adskillige gange fortalt om russiske angreb mod civile mål som boligblokke.
Peskov blev i dag ifølge Reuters spurgt, om Rusland ser en sammenhæng mellem droneangrebet og forhandlingerne i Saudi-Arabien, hvortil Putins talsmand svarede, at USA er ved at finde ud af, hvor indstillet Ukraine er på forhandlinger om at slutte krigen.
Samtaler i Jeddah er i gang
Rusland har i nat også angrebet Ukraine.
Ifølge det ukrainske luftvåben, som Reuters citerer, skød man et ballistisk missil ned og 79 ud af 126 droner, som Rusland affyrede i et angreb rettet mod ukrainske mål natten til tirsdag.
35 droner nåede ikke deres mål. Luftvåbenet uddyber ikke, hvad der skete med de resterende 12 droner.
I Jeddah, Saudi-Arabien, er Ukraines samtaler med USA gået i gang her til formiddag. Herfra har der ikke været nogen udmeldinger om nattens droneangreb.
Zelynskyjs stabschef, Andriy Yermak, har på Telegram skrevet en kort kommentar til de igangværende samtaler med amerikanerne.
- Ved at forsvare Ukraines interesser og have en klar vision om at afslutte krigen, vil vi arbejde effektivt sammen med vores amerikanske partnere, lyder det fra stabschefen.
Du kan få seneste nyt om forhandlingerne i vores
liveblog."
https://www.dr.dk/nyheder/udland/retssagen-mod-maradonas-laeger-starter-tirsdag,Retssagen mod Maradonas læger starter tirsdag,,,,2025-03-11T05:15:00+00:00,Lauge Jung Lassen,"Retssagen mod Maradonas læger starter tirsdag
I alt er otte personer, der behandlede den tidligere fodboldpersoner, tiltalt.
Læs op
Landesorgen var tæt på uforståelig for resten af omverdenen. Store folkemængder mødtes i spontane parader over hele Argentina og ærede deres afdøde helt.
'Diego, du er glæden i mit hjerte,' sang de sørgende argentinere, da Diego Maradona døde 5. november 2020, 60 år gammel.
Det var velkendt, at den tidligere stjerne havde problemer med misbrug og overvægt og i sine sidste år røg Maradona ind og ud af hospitalet. Derfor var det udefra set heller ikke den største overraskelse, at Maradonas hjerte gav op en novembernat, tre uger efter han var blevet opereret for en hjerneblødning.
Men når man har ansvaret for et nationalt klenodies helbred og mislykkedes, så kommer kritikken og beskyldningerne. Det må læger, kirurger og sygeplejersker, der behandlede Maradona i den sidste tid, sande.
For 4,5 år efter at en af verdens bedste fodboldspillere nogensinde gik bort, begynder retssagen mod syv argentinske sundhedsansatte tirsdag i Buenos Aires, skriver nyhedsbureauet Reuters. Endnu en sygeplejerske er også tiltalt, men hendes sag vil blive behandlet særskilt.
Ifølge anklagemyndigheden agerede de nemlig på en 'hensynsløs og mangelfuld måde', der bidrog til, at Maradona gik bort. De syv er sigtet for, hvad der bedst kan oversættes til uagtsomt manddrab og risikerer fængselsstraffe fra otte og op til 25 år, hvis de findes skyldige. De afviser alle at have handlet uansvarligt.
Anklagemyndigheden nedsatte efter den tidligere VM-vinders død en ekspertgruppe til at se på, om 'El Pibe de Oro' (Den Gyldne Dreng,red.) fik den rette behandling.
I lægernes rapport fra 2021 kritiserede man blandt andet, at Maradona var blevet udskrevet til hjemmet få dage efter, at han var blevet opereret, og at 'patientens tegn på livsrisiko blev ignoreret'. Hans død kunne have været undgået, fremgik det af rapporten ifølge
AP
.
- De (ekspertgruppen, red.) har lavet en forudindtaget rapport, en dårlig rapport, uden noget videnskabeligt grundlag, sagde advokat for Maradonas personlige læge, Leopoldo Luque dengang.
Sagen ventes at vare flere måneder og mere end 100 vidner er indkaldt - heriblandt Maradonas eks-kone, Claudia Villafañe."
https://www.dr.dk/nyheder/udland/valg-i-usa/morgenpost-fra-usa-trumps-udtalelser-har-givet-usas-aktiemarked-den,,Valg i USA,Morgenpost fra USA,,2025-03-11T04:40:00+00:00,,"Morgenpost fra USA:
Trumps udtalelser har givet USA's aktiemarked den værste dag i lang tid
Det amerikanske aktiemarked har mandag reageret på Trumps udmeldinger om den amerikanske økonomi.
Læs op
Kender du det, at du sidder over for en af dine yndlingsjournalister, roser hende til skyerne, og så spørger hun:
-
Kan du udelukke, at din politik fører til recession
?
Og så kommer du til at svare:
-
Jeg kan ikke lide at skulle forudsige den slags. Det er en overgangsperiode. For det, vi gør, er meget stort. Vi bringer velstand tilbage til USA. Det er en stor ting, og der er altid perioder, hvor det tager en smule tid
.
Dagen efter står du op til et aktiemarked i blodrøde tal og kritik i nærved samtlige amerikanske medier, fordi du ikke ville udelukke, at den amerikanske økonomi kan ende i recession.
Hvis ikke du kender det, er det nok, fordi du ikke er USA's præsident.
Og hvis du endnu ikke har gættet det, så er det netop Donald Trumps udtalelser omkring den amerikanske økonomi, der har fået det amerikanske aktiemarked til at lukke i rødt. Det her er
Morgenpost fra USA
.
En dag i minus
Det er - blandt andet - denne udtalelse på
søndagsprogrammet Fox & Friends på Fox News
, der har fået aktiemarkederne til at lukke i rødt mandag.
Nasdaq-indekset, som tæller over 3.000 aktier, der handles her i New York, faldt mandag med 4,0 procent. Det er indeksets største fald på en dag siden 2022. Også andre store indeks lukkede mandag i rødt. Dow Jones (billedet nedenfor) faldt med 2,1 procent, mens S&P 500 oplevede et fald på 2,7 procent.
I forvejen viste sidste uges nøgletal, at
arbejdsmarkedet i USA oplever flere fyringer og færre nye stillinger i februar, der er blevet skabt halvt så mange jobs som i november og december
. Derudover viser jobtallene, at
4,9 millioner
arbejdstagere er på deltid, men ønsker fuldtid. Det tal har ikke været så højt siden tiden under coronapandemien.
Økonomiske
analytikere frygter, at væksten vil bremse op
, og at inflationen vil stige.
Derfor hjalp det ikke, at Donald Trump i sin tale til Kongressen tirsdag luftede ideen om, at den førte delvist isolationistiske finanspolitik ville føre til ""
en lille forstyrrelse
"", men at det klarer ""vi"".
En af dem, der særligt mærker en dårlig dag på aktiemarkedet, er Trumps makker Elon Musk. Tesla tabte mere end 15 procent. Og den optur Tesla-aktien var på efter Donald Trumps valgsejr er efterhånden blevet til nedtur. En nedtur, der kommer på bagkant af negativ vækst i salget af biler på flere markeder i Europa og i Kina i årets første par måneder.
Så måske Musk også kiggede efter svar, da Trump besøgte Fox News søndag. Men
modsat flere andre besøg hos Fox den seneste tid
, så blev han rent faktisk afæsket svar af Fox-værten Maria Bartiromo. Altså når hun ikke snakkede Trump efter munden og overtog hans talelinjer, så formåede hun faktisk på lange stræk at stille kritiske spørgsmål.
På at se denne udveksling om Trumps toldplaner:
Kan du give os en fornemmelse af, om vi får klarhed for erhvervslivet?”
- Tja, det tror jeg, tøver Trump:
- Men du ved, toldsatserne kan stige med tiden, og de kan komme til at stige. Og jeg ved ikke, om det handler om forudsigelighed, jeg tror…
Det er jo ikke klarhed?
- Nej, jeg tror, de siger det, det lyder godt at sige. Men i årevis har globalisterne, de store globalister, udnyttet USA; de har taget penge fra USA. Og det vi gør er at få noget af det tilbage. Og vi vil behandle vores land retfærdigt.
Det var
Morgenpost fra USA
med sidste nyt. Vi skrives ved i morgen, hvor Donald Trump har været præsident i 51 dage."
https://www.dr.dk/nyheder/udland/stor-undren-over-skibskollision-det-tyder-paa-en-menneskelig-fejl,Stor undren over skibskollision: Det tyder på en menneskelig fejl,,,,2025-03-10T21:23:00+00:00,Thomas Prakash,"Stor undren over skibskollision:
Det tyder på en menneskelig fejl
Menneskelig fejl kan være årsag til kollision mellem fragtskib og kemikalieskib, mener eksperter.
Læs op
Hvordan kunne to store skibe med en farlig last og spækket med alskens sikkerhedssystemer støde direkte ind i hinanden?
Det spørgsmål stiller flere eksperter, efter at containerskibet 'Solong' og olie- og kemikalieskibet 'Stena Immaculate' i morges bragede ind i hinanden ud for den engelske østkyst.
Kollisionen medførte en voldsom brand, og øjenvidner har fortalt om en ""massiv ildkugle"".
- Det ser ud, som om skibet er blevet ramt af en torpedo. Lige som de tankskibe, der blev ramt i Nordatlanten under Anden Verdenskrig, siger sikkerhedsekspert Christopher Parry, der er tidligere kontreadmiral i den britiske flåde.
Fragtede jetbrændstof
Branden har sandsynligvis antændt det jetbrændstof, som olie- og kemikalieskibet 'Stena Immaculate' fragtede for den amerikanske hær.
Data fra skibstrafikken viser, at det 183 meter lange 'Stena Immaculate' lå for anker cirka ti sømil - cirka 18,5 kilometer - ud for kysten, da det blev ramt af 'Solong'.
- Det er ikke en angivet skibsrute, så derfor kan skibe ankre op. Ellers ville det være som at parkere din bil midt på motorvejen. Men alle love siger, at du konstant skal have en kompetent udkig, siger Christopher Parry.
- Så at der ikke er nogen, der ser det (skibet, red) og reagerer, rejser alvorlige spørgsmål, siger han.
Også Philip Max Cossen, lektor i søret på SIMAC, Svendborg International Maritime Academy, undrer sig.
Som at køre ud fra en sidevej uden at se sig for
Den eneste mulige årsag til ulykken, som han umiddelbart kan komme på, er manglende udkig.
- Det betyder, at den vagthavende styrmand eller kaptajnen samt en udkig - der skal helst være to på broen samtidig - simpelthen ikke har holdt øje med, hvad der foregik ud af vinduet, siger han.
Han sammenligner det lidt, med at køre ud fra en sidevej og ud på en større vej uden at se sig for.
- Et skib, der som containerskibet kommer sejlende, har ubetinget vigepligt over for et skib, der ligger for anker, siger han.
Havnechef: Tåge i området
Vejrforholdene på ulykkestidspunktet var rolige, men også præget af tåge, fortæller Martyn Boyers, der er havnechef i havnen Grimsby East.
- Her til morgen var der meget tåget, og den lettede ikke rigtigt, så jeg forestiller mig, at der stadig har været tåge, da ulykken skete, siger han.
Alligevel undrer han sig.
Da begge skibe er udstyret med både radar og AIS-sendere, der bruges til automatisk at vise deres position og retning, burde det selv i tåge være svært at overse hinanden.
- De har alt det grej, som vi råder over til navigation, så det er en meget usædvanlig og tragisk ulykke, siger havnechefen.
Lektor: Autopilot uden udkig kan være forklaringen
Her der været tåge i området, ville det skib, der lå for anker, samtidigt udsende et højt tågesignal, forklarer Philip Max Cossen.
36 søfolk fra begge skibe er reddet sikkert i land, mens et besætningsmedlem fra 'Solong' stadig savnes.
De officielle undersøgelser skal nu undersøge forløbet nærmere.
- Man vil interviewe kaptajnerne på begge skibe og de navigatører, der havde ansvar for vagten. Indledningsvis vil man undersøge, om containerskibet sejlede med autopilot, og om der samtidig ikke var udkig på broen.
- Det er nok den mest sandsynlige forklaring, siger han.
For den slags fejl kan ske, fortæller tidligere kontreadmiral Christopher Parry.
- Jeg havde en oplevelse i Golfen, hvor et tankskib havde kurs direkte mod mig, og der var ingen på deres bro. De var på autopilot, og vi var nødt til at komme ad vejen ret hurtigt, siger han.
- Så den slags sker, men det kræver en hel del menneskelige fejl, siger han."
https://www.dr.dk/nyheder/udland/israel-har-slukket-stroemmen-til-de-anlaeg-der-sikrer-rent-drikkevand-i-gaza,"Israel har slukket for strømmen til de anlæg, der sikrer rent drikkevand i Gaza",,Krig mellem Israel og Hamas,,2025-03-10T20:24:00+00:00,Mathilde Faurby,"Israel har slukket for strømmen til de anlæg, der sikrer rent drikkevand i Gaza
Israel slukker for strømmen for at bruge ""alle værktøjer"" til at få israelske gidsler frigivet fra Gaza, lyder det fra Israels energiminister.
Læs op
Der bliver lukket for al strøm i Gaza.
Sådan lød det
i går eftermiddags fra Israels energiminister, Eli Cohen, på det sociale medie X.
- Ikke mere snak, det er tid til handling,
skrev han
og informerede om, at han nu havde underskrevet en ordre om at slukke for strømmen øjeblikkeligt.
En talsperson fra Israel Electric Corporation (IEC), som leverer strøm til de palæstinenske områder,
bekræfter overfor CNN
, at de har slukket for strømmen. DR kan ikke uafhængigt verificere oplysningen.
Gazas befolkning har været
stort set uden strøm
siden 7. oktober 2023, hvor Hamas ledte et
terrorangreb
i Israel og slog mere end 1.200 mennesker ihjel og tog 251 mennesker som gidsler. Israel er dog blevet ved med at levere strøm til de afsaltningsanlæg, der afsalter havvand og gør det til drikkevand.
Indtil nu.
For det er netop de afsaltningsanlæg, som Gazas indbyggere er dybt afhængige af for at få rent vand, som Israel nu angiveligt har lukket ned for. Det fortæller generalsekretær i Røde Kors, Anders Ladekarl.
- Der er ikke meget grundvand i Gaza. Det meste drikkevand man får er afsaltet havvand og så drikkevand, der kommer fra Israel.
- Så det giver selvfølgelig helt afgørende udfordringer for befolkningen, hvis der ikke er tilstrækkeligt meget drikkevand, fortæller han.
Anders Ladekarl fortæller også, at lukningen for strømmen betyder, at de store bagerier, der indtil nu har bagt brød af alt det nødhjælpsmel, der er kommet ind i Gaza i løbet af krigen, må lukke.
Hamas kalder det afpresning
At Israel angiveligt har slukket for strømmen sker i kølvandet af, at landets premierminister, Benjamin Netanyahu, for lidt over en uge siden meddelte, at
Israel ville indstille adgangen til nødhjælp i Gaza
.
Det skete efter, at Hamas ikke ville acceptere en forlængelse af første fase af våbenhvileaftalen i Gaza, som
officielt sluttede sidste lørdag
. En forlængelse, som ifølge Israel skulle betyde frigivelse af flere israelske gidsler.
Og det er også netop det faktum, at der stadig sidder israelske gidsler i Gaza, som har fået energiministeren til at slukke for strømmen.
- Vi vil bruge alle de værktøjer, vi har til rådighed, så alle gidslerne bliver returneret, og vi vil sikre, at Hamas ikke forbliver i Gaza 'dagen efter,' siger han om beslutningen i en video, som flere internationale medier, herunder
The Guardian
, refererer til.
En beslutning, som medlem af Hamas' politiske afdeling, Izzat al-Rishq, kalder ""afpresning"" ifølge
The Guardian.
Oprindeligt var planen, at våbenhvileaftalen skulle overgå til fase to, men det er stadig uklart, hvordan det ender, da
anden fase endnu ikke er forhandlet på plads.
Røde kors: Kritisk for to millioner mennesker
Det kommer ikke særlig belejligt for Gazas befolkning, at Israel nu indfører endnu en blokade, fortæller generalsekretær i Røde Kors, Anders Ladekarl.
- Hvis man for alvor lukker for vandforsyningerne samtidig med, at der ikke kan bringes nødhjælp eller vand ind, så kan det hurtigt blive en ret kritisk situation for de to millioner mennesker i Gaza, siger han.
Det var ellers lige begyndt at lysne en smule for befolkningen i Gaza, efter første fase af våbenhvileaftalen, der trådte i kraft den 19. januar, åbnede for langt mere nødhjælp end tidligere i krigen, fortæller Anders Ladekarl.
- Det gælder først og fremmest fødevarer. Der er kommet fødevarer ind i et omfang, som gør, at den sult, som var på nippet til at bryde ud tilsyneladende ikke har bredt sig. Folk har kunnet finde mad på markedet, som de ikke har kunnet finde før.
Det er dog langt fra et udtryk for, at befolkningen er rustet til de yderligere afskæringer, Israel nu påfører dem.
- Nu vender man tilbage til en situation, hvor der vil komme mangel på både mad og vand, og dermed vil en befolkning, som i forvejen er både udsultet og udtørstet, få det betydeligt værre, end de havde før, fortæller han."
https://www.dr.dk/nyheder/udland/flere-tusinde-syriske-alawitter-paa-flugt-til-libanon-jeg-haabede-paa-det-nye-syrien,"Flere tusinde syriske alawitter på flugt til Libanon: 'Jeg håbede på det nye Syrien, men nu er vi flygtninge'",,Magtskifte i Syrien,,2025-03-10T19:21:00+00:00,,"Flere tusinde syriske alawitter på flugt til Libanon:
'Jeg håbede på det nye Syrien, men nu er vi flygtninge'
Puk Damsgård har mødt nogle af de syriske alawitter, der lige nu flygter til Libanon.
Læs op
De kommer til syne i det høje græs på den syriske bred af en smal flod, der udgør grænsen mellem Syrien og Libanon.
Familier med børn og oppakning går ad en smal sti ned mod floden, tager skoene af, trækker op i bukserne og vandrer over floden mod sikkerhed i Libanon.
To kvinder begynder at græde. De er nået i sikkerhed. Men de har i al hast forladt deres landsby langs kysten, hvor dødstallet bliver ved med at stige.
- Vi er så bange. Vi har forladt alt, græder en kvinde stadig med skoene i sine hænder og stående på bare fødder i græsset.
Den libanesiske landsby langs grænsen summer af langt mere liv, end her plejer at være midt i kartoffelmarkerne. Men det er en stemning af desperation og afmagt.
På gaden står klumper af flygtede med deres få ejendele og mudder op ad benene. De aner ikke, hvor de skal sove i nat.
Ali er en af dem, der har fået tag over hovedet. En landsbyborger har lånt ham og hans familie sit hus, men Ali føler, han har mistet alt.
- Vi så lig ligge på gaden, da vi flygtede. Vi håbede, at det ville blive bedre. Vi følger ikke Bashar al-Assad, men vi bliver dræbt, fordi vi er alawitter. De spørger i ethvert hus, om vi er alawitter eller sunnier, og hvis du er alawit, bliver du dræbt i døren. Vi har mistet alt, mine venner, læger, ingeniører, de brændte mit hjem, min brors og forældres hjem. De stjæler fra supermarkedet, biler, alt. Der sker så mange forfærdelige ting, siger Ali, der arbejder for FN-organisationen WFP i Syrien og er fra en landsby i Baniyas.
Han var på weekend, da kampene og hævnaktionerne brød ud, og nu er han flygtet med sin familie illegalt over en flod til Libanon, hvor de bor proppet i et hus.
Fra det syriske forsvarsministerium lyder det i dag, at militæroperationen mod Assad-loyalister og militser tro mod den tidligere diktator er slut.
I frygt for overgreb
Det var i torsdags, at urolighederne og volden for alvor brød ud, da Assad-loyalister angreb sikkerhedsstyrkerne for at destabilisere det nye styre.
Siden er der løbende kommet meldinger om hundredevis af drab på civile i kystområderne.
Mens dødstallet fortsat stiger, lyder den seneste melding fra Det Syriske Observatorium for Menneskerettigheder (SOHR), at
973 civile har mistet livet
. DR kan ikke uafhængigt bekræfte disse tal.
Det nye styre har iværksat en undersøgelse af forbrydelserne gennem en nedsat komité.
Men de nye flygtninge fra Syriens kystområder, der ankommer og går over grænsen illegalt, mens jeg er i området, fortæller, at drabene fortsætter.
Flere siger, at sikkerhedsstyrkerne stadig brænder huse og dræber i landsbyerne. Oplysninger, som DR ikke uafhængigt kan verificere.
- Assad ødelagde alt. Jeg håbede på det nye Syrien, men nu er vi flygtninge, konstaterer Ali."
https://www.dr.dk/nyheder/udland/propalaestinensisk-aktivist-anholdt-i-usa-efter-ny-trump-ordre,Propalæstinensisk aktivist anholdt i USA efter ny Trump-ordre,,Krig mellem Israel og Hamas,,2025-03-10T18:19:00+00:00,Birgitte Skovlund Asmussen,"Propalæstinensisk aktivist anholdt i USA efter ny Trump-ordre
Mahmoud Khalil var forhandler for de studerende på Columbia University, da de demonstrerede mod Israels krigsførelse i Gazastriben sidste år.
Læs op
En propalæstinensisk aktivist og tidligere studerende på Columbia University Mahmoud Khalil er blevet anholdt.
Det bekræfter USA's føderale sikkerhedsmyndighed Homeland Security på X.
Årsagen til anholdelsen er, at han ""stod i spidsen for aktiviteter med tilknytning til terrororganisationen Hamas"" og en ordre fra præsident Donald Trump om at slå hårdt ned mod antisemitisme.
- ICE (den amerikanske immigrationsmyndighed, red.) og Udenrigsministeriet er forpligtet til at håndhæve præsident Trumps bekendtgørelser og til at beskytte USA's sikkerhed, lyder det.
Mahmoud Khalil var talsperson og forhandler for de studerende på eliteuniversitetet Columbia, der ligger i delstaten New York, da de indledte en storstilet protest mod Israels krigsførelse i Gazastriben sidste år.
De studerende slog lejr på campus og ødelagde blandt andet ruder i universitetets gamle Hamilton Hall-bygning.
Protesterne endte i voldelige sammenstød mellem demonstranter og politiet, der brugte tåregas og peberspray. Som resultat blev flere studerende anholdt og suspenderet fra Colombia University.
USA's præsident, Donald Trump, sagde tidligere på måneden, at han vil stoppe al økonomisk støtte til uddannelsesinstitutioner, som tillader ""ulovlige protester"", og sende ""urostiftere i fængsel eller tilbage, hvor de kommer fra"", skrev han i
et opslag på Truth Social
Frataget sin opholdstilladelse
Mahmoud Khalils advokat, Amy Greer,
fortæller til nyhedsbureauet AP
, at han befandt sig i sin bolig, der er ejet af Columbia University, da den amerikanske immigrationsmyndighed, ICE, anholdt ham i weekenden.
Under anholdelsen talte Amy Greer i telefonen med ICE, som fortalte, at de havde fået ordre på at ophæve hans studievisum, fordi han ikke længere er studerende.
Advokaten oplyste til ICE, at Mahmoud Khalil har et såkaldt
green card
,
der giver ham permanent opholds- og arbejdstilladelse i USA
, hvortil svaret var, at det var det, de ville ophæve i stedet for.
- Det er en tydelig eskalering. Administrationen (Trumps, red.) gør alvor af sine trusler, siger Amy Greer til nyhedsbureauet.
DR har ikke mulighed for at bekræfte selve forløbet, og de amerikanske myndigheder har ikke kommenteret på de konkrete omstændigheder.
USA's udenrigsminister, Marco Rubio, har i et opslag på X delt et link til AP's artikel om Mahmoud Khalils anholdelse og skrevet:
- Vi ophæver Hamas-støtteres visum og/eller green cards i USA, så de kan blive deporteret.
Det fremgår ikke, hvordan myndighederne mere specifikt mener, at Mahmoud Khalil støtter Hamas.
Universitetet har mistet milliarder af kroner
For få dage siden annullerede Trump-administrationen statslige tilskud til Mahmoud Khalils tidligere universitet, Columbia University, med en samlet værdi på cirka 400 millioner dollar - cirka 2,75 milliarder kroner,
beretter nyhedsbureauet Reuters
.
Trump-administrationen beskylder universitetet for at have lagt grund til ulovlige demonstrationer, antisemitisme og at berøve jødiske studerende muligheden for at lære.
- Jeg vil gerne forsikre hele Columbia om, at vi er forpligtet til at arbejde med den føderale regering for at undersøge deres legitime bekymringer, siger Columbia Universitys konstituerede rektor, Katrina Armstrong, ifølge Reuters.
Columbia University får ifølge skolen selv statslig støtte for over 34,3 milliarder kroner, så man er ikke helt på bar bund ved at få trukket i støtten.
Men det kommer stadig til at have konsekvenser, siger rektoren.
- Der er ingen tvivl om, at annulleringen af den økonomiske støtte kommer til at påvirke forskning og andre kritiske funktioner på universitet, og det kommer til at gå ud over de studerende, lærerstaben, andre ansatte og patientpleje, siger Katrina Armstrong."
https://www.dr.dk/nyheder/udland/alle-polske-maend-skal-traenes-til-krig-63-aarige-damian-kan-sagtens-finde-paa-melde,Alle polske mænd skal trænes til krig: 63-årige Damian kan 'sagtens' finde på at melde sig',,,,2025-03-10T17:33:00+00:00,Trine Høgholt Vester,"Alle polske mænd skal trænes til krig:
63-årige Damian kan 'sagtens' finde på at melde sig'
Frygten for Rusland vokser, og den polske hær skal vokse til dobbelt størrelse. Polsk-danske Damian Schwimmer-Nawarecki er bekymret, men klar til at hjælpe.
Læs op
Oprustningstrommerne buldrer.
I Polen skal hæren - som i dag er den største i Europa på over 200.000 - være endnu større.
Det sagde premierminister Donald Tusk i fredags i en tale til det polske parlament.
Meldingen er, at alle voksne mænd i Polen skal være trænet til krig.
Årsagen er nok ikke overraskende frygten for Rusland.
En af dem, der mærker bekymringen for krig på egen krop, er den 63-årige dansk-polske Damian Schwimmer-Nawarecki, som bor skiftevis i Gdansk og København.
Han fortæller til
P1 Morgen
, at han 'sagtens' kunne finde på at melde sig til militær træning og overvejer det kraftigt.
Samme overvejelser går hans polske kone også med, siger han.
- Selvom Polen ikke umiddelbart vil sende tropper til Ukraine af forskellige grunde, så er det vores, Natos og EU's østgrænse, som Polen vil forsvare. Det er jo en klar udmelding, Donald Tusk er kommet med, og jeg føler mig et eller andet sted medansvarlig for det, siger han over en telefonforbindelse til Gdansk.
Hvordan en fremtidig model for træning i den polske hær helt konkret kommer til at se ud, er endnu ikke helt afgjort.
Premierminister Donald Tusk har dog fremhævet den schweiziske model, hvor alle mandlige borgere er forpligtet til at gøre militær tjeneste eller en form for civil tjeneste.
Her bliver man medlem af Forsvaret i ni år - og skal holde sig opdateret på forskellige kurser af en eller flere dages varighed.
Men inden udgangen af 2025 skal der ligge en plan klar for, hvordan Europas største hær kan lykkes med at vokse til dobbelt størrelse.
Bunder i en frygt for Rusland
Oprustning har om noget været et europæisk nøgleord i den seneste tid.
Ifølge forsker ved Koldkrigsmuseet Langeland og mangeårige Polen-kender Anna Werenberg sker den polske oprustning rigtigt nok på grund af en frygt for Rusland.
De amerikanske meldinger fra den seneste uges tid gør samtidig, at 'man frygter, at man ikke har sine vestlige allierede længere', siger hun med henvisning til Donald Trump.
Anna Werenberg fremhæver, at den polske frygt trækker tråde til fortidens erfaringer fra 1939 og er en del af den polske bevidsthed.
- Man har prøvet det tidligere tilbage i historien, at man pludselig står alene over for Rusland, og så kan man blive erobret og er fanget i årtier eller i århundreder under Moskva, og det er helt konkret det, man frygter.
Hjælpe til, hvor man kan
Damian Schwimmer-Nawarecki fortæller, at hans familie har været meget berørt af 'Polens forskellige dårlige erfaringer' med Rusland.
Selv trak han frinummer tilbage i 1970'erne og beskriver sig selv som 'pacifistisk anlagt'.
Men nu er det altså tid til at støde til, mener han:
- Jeg må jo nok lære, hvordan man håndterer skydevåben og udøver civilforsvar og hjælper, så godt man kan.
Hvilken forskel kan det gøre, at du og din kone eksempelvis tager et tre-dages kursus i at håndtere skydeåben?
- Vi ved fra vores arbejde fra forskellige borgerretsorganisationer, at hver eneste dråbe er med til at fylde en spand, forklarer han.
Han siger også, at han forstår Donald Tusks meldinger om oprustning som en mobilisering af samfundet og en forberedelse på det, der måske kan ske:
- Der tror jeg, det er vigtigt at vise flaget: At så mange mennesker som muligt er parat til at troppe op. Og det er polakkerne rigtig gode til. Når der er sådan nogle dramatiske situationer, står folk virkelig sammen.
Det virker 'helt absurd'
Polens oprustning kommer også til udtryk i kroner og øre.
I år er der lagt op til at blive brugt 4,7 procent af landets BNP på forsvaret, hvilket er det højeste i Nato.
Men Polen har faktisk været igang med at styrke forsvaret siden 2014, og især siden 2020 er antallet af militært personel i den polske hær nærmest eksploderet.
Selvom der er vækst i polsk militær, havde Damian Schwimmer-Nawareck dog ikke regnet med at sidde i en alder af 63 år og være klar til at modtage et kursus om at bruge skydeåben.
- Det virker helt absurd. Men man kan sige, at der er sket så mange absurde ting i de seneste uger, så efterhånden er der jo ikke noget, der kan undre mig. Hvis det skulle blive nødvendigt, så er jeg parat. Og jeg kan også sige, at mine to voksne bonussønner også er parate.
Du kan lytte til hele interviewet med Damian Schwimmer-Nawarecki
i P1 Morgen her."
https://www.dr.dk/nyheder/udland/live-olietanker-i-brand,,,,,2025-03-10T13:11:00+00:00,,"LIVE Olietanker i brand
Den britiske kystvagt er rykket ud til sammenstød mellem to skibe.
Læs op
Den britiske kystvagt er rykket ud til et sammenstød mellem et tankskib og et containerskib ud for Englands nordøstkyst.
Det oplyser den britiske kystvagt mandag ifølge Reuters.
Alarmen for hændelsen lød klokken 09.48 lokal tid."
https://www.dr.dk/nyheder/udland/i-morgen-moedes-ukraine-og-usa-efter-skaenderiet-i-det-ovale-kontor-man-staar-maaske,I morgen mødes Ukraine og USA efter skænderiet i Det Ovale Kontor: 'Man står måske et bedre sted. Men ikke et godt sted',,Krigen i Ukraine,,2025-03-10T11:30:00+00:00,Jakob Slyngborg Trolle,"I morgen mødes Ukraine og USA efter skænderiet i Det Ovale Kontor:
'Man står måske et bedre sted. Men ikke et godt sted'
Det forventes, at der skal diskuteres fred og en meget omtalt mineralaftale, når Ukraine og USA i morgen mødes i Saudi-Arabien.
Læs op
Rigtig meget er på brættet, når udsendinge fra den ukrainske regering i morgen mødes med USA's udenrigsminister, Marco Rubio, USA særlige udsending i Mellemøsten, Steve Witkoff, og USA's national sikkerhedsrådgiver, Mike Waltz.
Mødet i Saudi-Arabien falder nemlig efter, at det gik helt, helt galt mellem Trump og Zelenskyj i Det Ovale Kontor i Washington i forrige måned, og det diplomatiske forhold mellem de to nationer nærmede sig frysepunktet.
Efter skænderiet valgte USA at stoppe militærhjælpen til Ukraine
, og at bremse strømmen af afgørende efterretninger til Ukraine.
Og måske lige præcis derfor vil præsident Volodymyr Zelenskyj ikke selv være at finde på mødet mellem USA og Ukraine i Saudi Arabien.
Han ""nøjes"" i stedet med at besøge den saudiske kronprins Mohammed bin Salman i dag.
- Han har trukket sig ud af de direkte forhandlinger, og det er måske, fordi han har forstået, at lige nu er kemien bare ret skidt - i hvert fald lige i denne uge, siger DR's Ruslands- og Ukrainekorrespondent Matilde Kimer.
Mødet mellem Donald Trump, J.D. Vance og Zelenskyj den 28. februar fik hele verden til at spærre øjnene op:
Står man et bedre sted?
Det oplagte spørgsmål er jo så bare, om USA og Ukraine i dag står et bedre sted, end da skænderiet mellem Trump, Vance og Zelynskyj efterlod alles kæber på gulvet.
- Tjae, nu har Zelenskyj angiveligt sendt et brev, hvor han beklager. Men det, der signaleres fra Trump, er jo i den ene retning og så i den anden retning.
- Man står måske et bedre sted. Men man står ikke et godt sted, lyder det fra Matilde Kimer.
Rusland og USA mødtes allerede den 18. februar i Saudi-Arabien for at snakke fred. En snak som Ukraine ikke var en del af. Noget, der fik Zelenskyj til at udskyde et ellers planlagt møde mellem Mohammed bin Salman og Zelenskyj.
Til mødet i morgen deltager Zelynskyjs stabschef Andriy Yermak, samt Ukraines udenrigs- og forsvarsministre - Andrii Sybiha og Rustem Umerov.
Andrii Sybiha skriver på X, at han forventer en konstruktiv samtale og ""gensidigt fordelagtige resultater ved et samarbejde"".
Ukraine sidder ikke med gode kort
På det nu så berømte møde i Det Hvide Hus lød det blandt andet fra Donald Trump, at Zelynskyj ""ikke havde kortene"".
Og Matilde Kimer slår da også fast, at de ukrainske topfolk ikke møder op med en hånd, der rydder mange borde.
- Hvis vi kigger på frontlinjen, så har Zelenskyj måske ikke så mange kort på hånden. Der er ikke så mange steder, hvor man står stærkt.
En af Ukraines få, men meget betydelige militære succeser det seneste år,
var da de i august 2024 fangede russerne på det forkerte ben og indledte en succesfuld offensiv i den russiske Kursk-region.
Det ser dog ud til, at russerne har fået succes med at skubbe ukrainerne tilbage gennem en række modoffensiver, skriver blandt andet
Institute for the Study of War
.
- Man har haft Kursk. Men der går det rigtig dårligt.
- Og den seneste uge, hvor amerikanerne ikke har villet dele informationer om blandt andet russiske missilangreb, har der været nogle virkeligt blodige, dødelige angreb på Ukraine, fordi man ikke bliver advaret, siger Matilde Kimer.
Trump lykkes med at 'blødgøre' Zelynskyj
Præcis hvad der kommer til at ske på mødet i Saudi-Arabien i morgen ved offentligheden af gode grunde ikke. Men en ting, der med næsten sikkerhed kommer på bordet, er den meget omtalte mineralaftale mellem USA og Ukraine.
En aftale, der altså ikke blev underskrevet, efter Zelenskyjs besøg i Washington.
- Essensen af, hvad hans gruppe skal snakke med amerikanerne om, er denne her mineralaftale. Altså muligheden for, at amerikanerne får en stor anpart af det, der ligger i den ukrainske undergrund, siger Matilde Kimer.
Er der tegn på, at det lykkes Trump at blødgøre Zelenskyj?
- Ja, det vil jeg sige, der er.
- Han er jo meget rosende overfor russernes interesse i en aftale, men hvad er det for en aftale? Trump bliver jo ved med at sige, at ukrainerne ikke er til at få med til forhandlingsbordet, men hvad er det egentlig for en aftale Rusland er villig til?
Ukraine ikke klar til at rulle om på ryggen
Mødet finder sted, mens de russiske bombardementer rammer Ukraine hårdt. Fredag blev mindst 14 civile ukrainere dræbt i russiske angreb, og 30 personer blev såret.
- Jeg tror, at hver gang der er missilangreb mod civile områder, så falder modstandskraften. For de ukrainske soldater har jo familier der, der bliver beskudt.
- Men ukrainerne er altså ikke klar til bare at rulle om på ryggen og give op, siger Matilde Kimer.
Op til forhandlingerne siger Donald Trump, at ukrainerne måske igen kan se frem til at modtage efterretninger fra USA.
Direkte adspurgt om han overvejer at stoppe pausen, svarede Trump:
- Vi har næsten gjort det (We just about have, red.).
Det skriver nyhedsbureauet Reuters."
https://www.dr.dk/nyheder/udland/med-ny-premierminister-bliver-canada-ikke-mere-trump-venlig-tvaertimod,Med ny premierminister bliver Canada ikke mere Trump-venlig. Tværtimod,,,,2025-03-10T10:30:00+00:00,Selin Türker,"Med ny premierminister bliver Canada ikke mere Trump-venlig. Tværtimod
Mark Carney går til kamp for Canadas interesser med stærk økonomisk erfaring og en skarp retorik.
Læs op
Stemmerne er talt op, og medlemmerne af Det Liberale Parti i Canada har talt: Det bliver den 59-årige Mark Carney, der skal lede Canada gennem den tumultariske tid, som landet – og resten af den vestlige verden – befinder sig i lige nu.
I hvert fald frem til det næste parlamentsvalg, der skal afholdes senest i oktober i år.
I en tid, hvor Donald Trump flere gange har sagt, at han ønsker, at Canada bliver USA’s 51. stat og har startet en toldkrig med Canada, er det ikke uden betydning, hvem der står i spidsen for landet.
Og måske netop derfor er valget faldet på en erfaren økonom frem for en garvet politiker. Mark Carney har tidligere været direktør for både den canadiske og den britiske nationalbank, og de seneste måneder har han arbejdet som Justin Trudeaus særlige økonomiske rådgiver.
Økonomien, og ikke mindst de udfordringer, som Canada står overfor efter Donald Trumps toldsatser, fyldte også en del i Carneys tale i nat, dansk tid, hvor han gjorde sin politik over for Trump meget klar:
- Vi kan ikke lade ham (Trump,
red.
) få succes.
Mens Carney overtager posten som leder af Det Liberale Parti med det samme, vil Justin Trudeau forblive Canadas premierminister i en endnu ikke offentliggjort overgangsperiode.
Mens overgangsperioden forløber, kan vi passende lære Mark Carney at kende.
Der blev gået benhård til USA og Trump, så snart Mark Carney indtog talerstolen.
Patriotisk toldkrig
Mark Carney er født i Canadas Nordvestterritorium og vokset op i Edmonton, Alberta, hvor han, tro mod sine canadiske rødder, spillede ishockey som ung.
Men USA er ikke helt fremmed for ham, da Carney har læst økonomi på Harvard University. Herefter rejste han til Storbritannien, hvor han tog en doktorgrad i økonomi på Oxford University.
Og hans baggrund som nationalbankdirektør er nok også en af de primære grunde til, at Mark Carney løb med 86 procent af stemmerne i Det Liberale Parti. Det fortæller Michael Böss, der er historiker og tidligere leder af Center for Canadastudier ved Aarhus Universitet:
- I Canada kræver man ikke nødvendigvis en stjernepolitiker med stor karisma. Man har større tillid til personer, der har styr på deres fag. Og man har stor tillid til Carneys kompetencer.
Justin Trudeau er tidligere blevet kritiseret netop for ikke at have en tilstrækkelig god økonomisk forståelse. I sidste uge annoncerede Donald Trump en told på 25 procent på alle canadiske varer. Trudeau svarede igen med en gengældelsestold på 25 procent på amerikanske.
Straftolden kan let presse Canada ud i en recession, og derfor gik Mark Carney også til valg på en hård og konfrontatorisk linje over for Donald Trump, fortæller Michael Böss.
I sine første bemærkninger efter afstemningsresultatet henviste Carney til spændingerne med USA og sagde, at hans regering ville skabe nye handelsrelationer med ""pålidelige handelspartnere"" – en tydelig stikpille til USA. Han lovede også at opretholde gengældelsestolden på USA, ""indtil amerikanerne viser os respekt.""
- Canadierne er på mange måder i en eksistenskrise lige nu. De har altid været USA’s lillebror, så det er historisk, at de nu indtager en ny rolle, hvor de boykotter amerikanske varer og indtager en stærk patriotisk holdning, fortæller Michael Böss.
En europæisk allieret
Mens det i Canada naturligvis har været økonomien, der har fyldt mest, i forhold af valget til en ny leder af Det Liberale Parti, så er det på denne side af Atlanten også interessant at se hvilket forhold den kommende premierminister kommer til at have til Europa.
Og her kan vi forvente en stærk allieret, siger Michael Böss, der drager direkte paralleler til Europa.
- Når Trump siger, at Canada skal være den 51. delstat, så begynder canadierne jo at føle sig truet på samme måde som Ukraine, fortæller han.
Og samtidig har Canada nu fået pålagt en straftold, som man også forventer snart vil ramme EU.
Hør mere fra nattens tale:
Vi kan forvente, at Mark Carney vil fortsætte den linje, som Trudeau var med til at lægge. Nemlig at deltage i flere europæiske topmøder og i højere grad vil trække Canada mod Europa i sin politik.
Senest har Canada deltaget i et møde i London, hvor europæiske ledere samledes for at drøfte støtten til Ukraine. Her understregede Canada sin fortsatte opbakning til Ukraine og støttede Europas klare budskab om, at en aftale med Rusland ikke må indgås hen over hovedet på hverken ukrainerne eller europæerne.
Det var Trudeau, der satte denne linje, dog med en mere “blød og diplomatisk” tilgang, som Michael Böss beskriver det.
- Men den tilgang bar ikke frugt – tværtimod reagerede USA blot med yderligere opstramninger. Derfor har Carney nu folkets opbakning til at være langt mere direkte i sine udmeldinger.
Og direkte var han i sin tale i nat, hvor han uden omsvøb erklærede:
- Der er én, der forsøger at svække vores økonomi.
Publikum forstod med det samme, hvem han hentydede til, og Carney lod ingen tvivl stå tilbage:
- Ja… Donald Trump. Og vi må ikke lade ham få succes.
Men før Carney for alvor kan lægge sig ud med Trump, venter næste skridt: Senere på ugen indsættes han officielt, hvorefter han skal samle sin regering. Donald Trump har endnu ikke kommenteret Carneys valgsejr – men det er formentlig kun et spørgsmål om tid."
https://www.dr.dk/nyheder/udland/morgenpost-fra-usa-aeg-er-blevet-en-mangelvare-i-usa-kom-med-paa-aeggejagt-paa,,,Morgenpost fra USA,,2025-03-10T04:52:00+00:00,,"Morgenpost fra USA:
Æg er blevet en mangelvare i USA. Kom med på æggejagt på Manhattan
Et drastisk mindsket udbud har sendt æggepriserne i USA på himmelflugt.
Læs op
Lad os begynde med en gåde:
""En æske uden hængsler, nøgle eller låg men med gylden skat gemt indeni.""
Tolkien-kendere vil kende svaret og vil vide, at Gollum vender hele sin hjerne, inden han udbryder:
- Ægssser!
Her i New York er æg efterhånden blevet en myte fra en svunden tid. Noget vi læser om. Og gåden, der skal løses, er, hvor man kan købe æg uden at blive flået. Kom med
Morgenpost fra USA
på æggejagt på Manhattan.
Joe Biden eller fugleinfluenza? Hvem er skyld i stigende æggepriser
Donald Trump bragte æggepriserne op i sin tale til Kongressen i sidste uge. Her lod han forstå, at det var Joe Bidens skyld.
Den fugleinfluenza, der hærger USA, har næppe haft Joe Biden som patient 0. Men det, at Trump bringer det op i sin tale, siger meget om, hvor vigtigt et pejlemærke æggepriserne er for amerikanernes privatøkonomi.
I USA er æg blevet dyrere end gode råd, om hvor man endnu kan købe sig et dusin eller sågar bare et enkelt æg. Flere deli'er her i New York ligefrem reklamerer med, at de sælger æg til stykpris.
Så hvad gør man, når ens familie stiller det værste spørgsmål, de kan i disse tider:
Kunne det ikke være lækkert med nogle æg til morgenmaden?
Og inden jeg begynder denne ægspedition, så vil jeg lige sige, at jeg godt ved, at Manhattan er stor, og at det ikke betyder, at hele øen fattes æg, at jeg ikke har kunne finde æg i nogle uger.
Jeg begynder jagten i det lokale supermarked, Trader Joe's. Det er velassorteret, fordi de har et stort varesortiment i eget navn. Men ingen æg.
Trader Joe's havde ovenikøbet frækheden til at skrive, at man bør begrænse sit indkøb af æg til ét dusin. Ja tak,
Traitor
Joe hvis bare det var så vel.
Æggepriserne i USA er steget markant som følge af omfattende udbrud af fugleinfluenza, der har ramt landets fjerkræindustri hårdt.
Siden 2022 er over 130 millioner fugle døde og omkring 35 millioner æglæggende høns blevet aflivet for at begrænse smitten
eller døde efter at være blevet smittet.
Det svarer til
omkring 10 procent af den samlede
amerikanske bestand. Og det er ikke sådan lige bare at ""lave"" nye raske høns. Og må jeg i den forbindelse lige minde om, at det kun er omkring halvdelen af høns, der lægger æg.
Denne drastiske reduktion i antallet af æglæggende høns har ført til en betydelig nedgang i ægproduktionen.
Som følge heraf er prisen på en bakke med 12 æg steget fra 2,50 dollar i begyndelsen af 2024 til 4,95 dollar i januar 2025, hvilket svarer til en stigning på 98 procent. Siden er prisen steget til omkring 6,8 dollar, hvilket igen tilsvarer en stigning på 27 procent.
Og dette er et gennemsnit. Jeg husker ikke, at jeg nogensinde har set så billige i æg i New York.
Jeg satser butikken og tegnebogen og begiver mig mod madmekkaet, Whole Foods. En Irma - kan I huske dem? - udvidet så den passer i Bilka-lokaler. Hvis de har æg, er de dyre, men koste, hvad det vil, nu må jeg finde de æg.
Og dyre var de. Koden her er ""var"", for de har ikke nogen æg. Til gengæld skulle jeg have sluppet omkring ni dollar for et dusin æg, havde de været på hylden.
Men de har en pose med allerede hårdkogte æg til 8,49 dollar.
Prisstigningen på æg har fået butikker til at indføre rationeringer, og nogle restauranter har pålagt ekstra gebyrer for æg. Vores lokale diner sælger nu et valgfrit æg i stedet for to.
Stigende produktionsomkostninger, herunder foder- og energipriser, har yderligere forværret situationen, hvilket har resulteret i markante prisstigninger på æg for forbrugerne.
Det har sågar ført til æggetyveri. For en måned siden blev en købmand i Pennsylvania berøvet 100.000 æg til en værdi af 280.000 kroner.
Min lokale deli, der ellers plejer at være leveringsdygtig i lidt af hvert, melder også hønsehus forbi. Og jeg beslutter mig for at spørge min nabo til råds.
- Amazon.com, lyder svaret, før jeg nærmest er færdig med spørge.
- De leverer til din dør. Husk at tippe buddet.
Min joke om at Jeff Bezos er skaldet som et æg, og at det nok er derfor hans forretning sælger æg, falder fælt til jorden. Men ganske rigtigt har Amazon et dusin æg til syv dollar.
Her opgiver jeg efterhånden at finde æg i en fysisk butik. Men af en eller grund slår jeg helt tilfældigvis vejen forbi en West Side Market-filial på Broadway på vej hjem. Jeg tror ikke på det. Jeg dasker bare lidt rundt derinde. Jeg har ligeså lidt engagement, som når man hjælper en ven med rydde op efter en fest.
Men lige pludseligt. Hylder fulde. Nej bugnende af æg.
Jeg blinker et par gange og henvender mig til en dame, der trækker en lille rullekuffert.
- Se, de har æg, udbryder jeg, og damen nikker og skynder sig væk.
Jeg skynder mig at tage en bakke med et dusin æg og blinker lige to gange, da jeg ser prisen 13,99 dollar. Det er næsten 100 kroner for 12 æg. På Manhattan er det et fund til de penge, må jeg bare sige.
Jeg spurgte de ansatte, hvorfor de havde så mange æg. Æggene var lige ankommet samme morgen, men de kunne ikke redegøre nærmere for ophavet eller omstændighederne.
Det var
Morgenpost fra USA
med sidste nyt. Vi skrives ved i morgen, hvor Donald Trump har været præsident i 50 dage."
https://www.dr.dk/nyheder/udland/trump-usa-vil-investere-milliarder-og-skabe-jobs-i-groenland,Trump: USA vil investere milliarder og skabe jobs i Grønland,,,,2025-03-10T00:04:00+00:00,Caroline Christensen,"Trump:
USA vil investere milliarder og skabe jobs i Grønland
Hvis grønlænderne følger den amerikanske præsidents ønsker, vil landet være velkommen til at blive en del af USA, gentager Trump.
Læs op
USA er klar til at investere milliarder af dollar i Grønland for at skabe nye jobs og gøre grønlænderne rige.
Sådan lyder det fra USA's præsident, Donald Trump, i et opslag på Truth Social.
I opslaget gentager han desuden den pointe, han også kom med, da han i sidste uge
talte til Kongressen
: 'USA støtter stærkt befolkningen i Grønland til at bestemme deres egen fremtid'.
- Vi vil fortsætte med at holde jer sikre, som vi har gjort siden Anden Verdenskrig. Vi er klar til at investere milliarder af dollar for at skabe nye job og gøre jer rige.
- Og hvis I vælger det, byder vi jer velkommen til at være en del af den største nation i verden, USA, lyder det desuden i Trumps opslag.
I morgen går grønlænderne til valg.
Et valg der er det mest omtalte i landets historie, særligt på grund af lige præcis USA's præsident, der gentagne gange har udtrykt sit ønske om kontrol over Grønland."
https://www.dr.dk/nyheder/udland/syrer-i-danmark-jeg-haabede-det-ville-blive-bedre-efter-assad-men-det-er-det-modsatte,"Syrer i Danmark: Jeg håbede, at det ville blive bedre efter Assad. Men det er det modsatte, der sker",,Magtskifte i Syrien,,2025-03-09T20:24:00+00:00,Silas Bay Nielsen,"Syrer i Danmark:
Jeg håbede, at det ville blive bedre efter Assad. Men det er det modsatte, der sker
Flere syrere i Danmark, som DR har talt med, frygter for deres lands fremtid efter angreb mod alawitter.
Læs op
Bankin Samo var glad, da Syriens diktator Bashar al-Assad blev væltet i december. Men nu er glæden vendt for syreren, der siden 2014 har boet i Danmark.
- Jeg håbede, at det ville blive bedre efter Assad. Men det er det modsatte, der sker. Mennesker kan ikke leve normalt. Der er ikke sikkerhed eller demokrati, siger Bankin Samo, der bor i Ebeltoft, hvor han er frisør.
Bashar al-Assad, der tilhører den muslimske minoritet alawitterne, måtte flygte fra landet, efter den islamistiske oprørsgruppe HTS overtog magten. Da det skete, lovede lederen, Ahmed al-Sharaa, at han ville beskytte Syriens minoriteter.
Men ifølge det syriske observatorium for menneskerettigheder er 700 civile alawitter blevet dræbt de seneste dage i forbindelse med kampe mellem det nye styre og den tidligere diktators militser. Landets nuværende sikkerhedsstyrker beskyldes desuden for at udøve hævnaktioner mod civile.
DR's mellemøstkorrespondent Puk Damsgård har talt med alawitter i Syrien. Hør, hvad de har fortalt hende her:
Folk er meget bange
Bankin Samo har næsten daglig kontakt med venner og familie, der stadig opholder sig i Syrien. De var - ligesom ham - glade, da Assad forlod landet. Men de seneste dages meldinger om, at sikkerhedsstyrker har dræbt civile alawitter, gør folk bekymrede, siger Bankin Samo.
- Menneskerne dernede er meget bekymrede og meget bange for, hvordan situationen udvikler sig. De ved det ikke, siger han.
Bankin Samos søn, Noah Samo, opholder sig også i Danmark, og det er han glad for, at han har lov til, sådan som situationen er lige nu. Han har i modsætning til sin far endnu ikke fået opholdstilladelse i Danmark, og derfor bekymrer situationen i Syrien ham også.
- Der har jo været diskussioner om, at syrerne skal tilbage til Syrien, fordi det nu var blevet sikkert. Men jeg ved, det ikke er sikkert, og det påvirker mig, siger Noah Samo.
'Det er sindssygt'
Syreren Salah Zada, der er projektkoordinator i Vejle Kommune, kalder situationen i Syrien for grotesk. At det har udviklet sig i denne retning, overrasker ham ikke.
- Det er civile liv, der går tabt. Det er meget bekymrende. Men man så det også komme, desværre, siger han og peger på, at HTS er en radikaliseret gruppe, som FN betragter som en terrorgruppe.
Kampene med alawitterne begyndte angiveligt i forbindelse med, at Assad-tro militser angreb landets nye sikkerhedsstyrker.
Men det retfærdiggør ifølge Salah Zada ikke, at civile bliver dræbt.
- De (HTS,
red.
) har brugt det som en undskyldning for at gå imod alawitterne som en muslimsk minoritet og et mindretal i Syrien. Det er sindssygt, siger han og forventer, at situationen i Syrien kun vil blive værre.
Han har også selv familie i Syrien, som har fortalt ham, at de er bange.
- Det gør mig ked af det. De bliver dræbt bare på grund af deres religion. Det er det, jeg selv og min egen familie har oplevet. Jeg bliver bange, for det her er hverken den første eller sidste gang, siger han.
Salah Zada ser nogle af de videoer, som florerer på sociale medier. Se hans reaktion her:
Derfor opfordrer han også både danske og internationale politikere til at forsvare menneskerettighederne i Syrien. Men også at de politikere, der vil sende syrere hjem, tænker sig om en ekstra gang.
- Er det virkelig det Syrien, man gerne vil sende folk tilbage til, spørger han.
Ahmed al-Sharaa har kaldt de seneste dages udvikling for ""forventede udfordringer"", og at det er styrets pligt at beskytte landet mod resterne af det faldne regime. Dog har han også sagt, at en komité undersøge de voldelige handlinger mod civile, og at dem, der har mishandlet civile, skal holdes ansvarlige.
Frankrig har fordømt hændelserne, og FN har kaldt udviklingen for dybt alarmerende."
https://www.dr.dk/nyheder/udland/analyse-forholdet-mellem-europa-og-usa-er-doedt-men-ingen-er-parat-til-underskrive,,,,,2025-03-09T20:02:00+00:00,,"ANALYSE Forholdet mellem Europa og USA er dødt. Men ingen er parat til at underskrive dødsattesten – endnu
USA er ikke længere Danmarks og Europas allierede. Politikerne siger det ikke højt. Men ser man hvordan Europas politikerne agerer, er der ingen tvivl. Og den nye verdensorden kommer til at få store konsekvenser – både for Europa og USA.
Læs op
USA er ikke længere Europas allierede.
I FN stemmer USA med Rusland og Nordkorea – mod Europa, når det gælder krigen i Ukraine.
USA har aktivt gjort det lettere for Rusland at bombe Ukraine og dræbe civile ukrainere.
Det har USA gjort ved at stoppe våbenleverancer og ved at stoppe Ukraines adgang til livsvigtige efterretningsoplysninger, som hjalp Ukraine med at stoppe de missiler og droner, som Rusland affyrer mod Ukraine.
Efter Donald Trump og USA har gjort det lettere for Rusland at slå ukrainere ihjel, så har Rusland øget antallet af angreb mod Ukraine.
Der er ingen garanti for, at Donald Trump ikke også ville vende ryggen til Danmark og andre europæiske lande, hvis de bliver udsat for russisk aggression. Det er nok bare at lytte til den amerikanske præsident for at forstå, at USA ikke længere er en allieret.
Nato lever - på papiret
Donald Trump har gentagne gange sagt offentligt, at der ikke er nogen sikkerhed for, at USA vil leve op til Nato-landenes såkaldte musketered, som går ud på, at hvis et Nato land bliver angrebet, så vil alle øvrige lande komme til hjælp.
Det betyder, at Nato stadig lever på papiret. Forsvarsalliancen findes. Der holdes stadig møder i bygningen, og hver uge mødes Nato-landenes ambassadører til det ugentlige møde i North Atlantic Council.
Der serveres stadig amerikansk Starbucks-kaffe på Public Square inde i Nato-hovedkvarteret og amerikansk pizza i kantinen. Men uden sikkerhed for, at USA rent faktisk vil agere, hvis et Nato-medlemsland bliver angrebet, så er nytten af et Nato-medlemskab stærkt begrænset.
Og hvis alle dem, som arbejder i Nato-hovedkvarteret, skulle være i tvivl, så kunne de læse den britiske avis The Telegraph, som fortæller, at USA har meddelt Nato-landene, at USA ikke har tænkt sig at deltage i Nato-øvelser i Europa, da Trump-administrationen ønsker at spare penge på amerikansk militær.
Truer Grønland og Canada
Det er ikke kun sådan, at USA nu har vendt Europa ryggen og aktivt hjælper Rusland i en krig på europæisk territorie.
USA er gået fra at være en allieret til at true med fjendtlige handlinger overfor Danmark, Europa og Nato-landet Canada.
Gentagne gange har præsident Trump sagt, at USA ønsker kontrol over Canada og Grønland. USA agerer altså verbalt aggressivt og truende overfor to Nato-allierede – Danmark og Canada. Og truslerne fremføres ikke kun ved tilfældige møder med pressen i det ovale værelse eller ombord på Air Force One.
Senest har præsident Trump fremført sit ønske om kontrol med Grønland i sin store og forberedte tale til Kongressen. En udtalelse, som blev akkompagneret af et stort grin fra vicepræsident J.D. Vance, som sad bag Trump under talen.
Se klippet fra talen her:
USA er i dag ledet af personer, som finder det morsomt at true med at tage kontrol over 98 procent af territoriet i det danske Rigsfællesskab og som ikke vil udelukke at gøre dette ved brugen af magt.
Læg dertil truslen om en handelskrig, hvor USA truer med at lægge told på de varer, som Europa eksporterer til USA. Og hvor USA truer med straffe Europa økonomisk, hvis europæerne regulerer, hvad amerikanske tech-virksomheder må og ikke må gøre, når virksomhederne opererer i Europa.
Dokumentationen er overvældende. Alliancen mellem Europa og USA er død. Alligevel er der ingen ledende politiker, som siger det højt.
Dalende tillid til USA
På halvanden måned er USA gået fra at være Europa ven og allierede til at være et land, som aktivt hjælper Putin med Ruslands invasion af Ukraine. Og det amerikanske kursskifte kan allerede ses og mærkes i Europa.
Det kan for eksempel ses i befolkningens syn på USA.
En
meningsmåling i Berlingske
viste for nogle dage siden, at 92 procent af den danske befolkning er helt eller delvist enig i, at ""Danmark bør satse mere på Europa frem for USA, når det handler om at sikre Danmarks sikkerhed"".
Samme måling viste, at der nu er 42 procent af den danske befolkning, som helt eller delvist ser USA som en trussel.
En måling for den tyske tv-station ARD viser, at kun 16 procent af den tyske befolkning mener, at Tyskland og Europa kan stole på USA.
Dokumentationen for, at Europas ledere har opgivet USA, er let at få øje på, hvis man lader være med at lytte til, hvad de europæiske politikere siger og i stedet ser på, hvad de rent faktisk gør.
Møder bag lukkede døre
Lytter man til Europas politiske ledere udadtil – det kunne for eksempel være ved det ekstraordinære EU-topmøde i Bruxelles i torsdags – så optræder europæiske toppolitikere stadig som om USA er Europas allierede, og de taler stadig om Nato som en fungerende forsvarsalliance, som stadig er en central del af det europæiske forsvar.
Det betyder ikke, at Europas politikere er dumme eller blinde.
Når de mødes bag lukkede døre – som for eksempel ved torsdagens EU-topmøde – så taler de med hinanden om, at Europa ikke længere kan regne med USA som en garant for Europas sikkerhed og diskuterer, hvordan Europa skal forholde sig til den nye situation.
Den samtale kan EU-lederne have i et lokale uden embedsmænd og med deres mobiltelefoner låst sikkert væk i et skab, sådan at ingen fremmed magt kan lytte med. Men det er ikke en samtale, de fører offentligt.
Europas politikere er fuldt opmærksomme på situationens alvor. Men samtidig er de også bevidste om, at de europæiske ledere intet vinder ved offentligt at underskrive dødsattesten over det amerikansk-europæiske forhold. Tværtimod.
Spiller med på Trumps ideer
Ved at opretholde billedet af, at Nato-alliancen stadig er central for Europas sikkerhed, så holder europæerne de diplomatiske og sikkerhedspolitiske kontakter til USA åbne. Hvis Nato-alliancen skal bryde sammen formelt, så skal det ikke være europæerne, som begraver alliancen. Det skal være amerikanerne.
Af samme årsag spiller europæerne også med på det amerikanske fredsinitiativ i forhold til Ukraine. Også her skal man ikke vurderer europæerne på, hvad de siger, men derimod på, hvad de gør.
Frankrig og Storbritannien har foreslået en våbenhvile, som primært går ud på, at Rusland skal stoppe med at angribe Ukraine i luften og fra havet. Ligesom flere europæiske lande har erklæret sig villige til at sende fredsbevarende tropper til Ukraine.
Begge dele – både en våbenhvile i luften og på havet, samt tropper fra europæiske Nato-lande i Ukraine, vil være fuldstændigt uacceptable for Rusland. Det ved europæerne. Men strategisk er det klogere for europæerne at spille med på Trumps idéer, end det er at bekæmpe dem.
Det vigtige her er ikke at lytte til, hvad europæerne siger – nemlig at de støtter Trumps fred. Det vigtige er at se, hvad europæerne gør.
USA forsøger at tvinge Ukraine til en fredsaftale ved at stoppe den amerikanske militære hjælp. Europas ledere gør det modsatte. De erklærer, at de vil fortsætte den militære og økonomiske støtte til Ukraine og er endda klar til at udfylde det hul, som USA efterlader i Ukraine.
Ingen dødsattest – endnu
Det mest tydelige eksempel på, at Europa ikke længere stoler på USA som allieret, kunne man se i Bruxelles torsdag aften.
Her besluttede EU-landenes politiske ledere – bare 11 dage efter det tyske valg – at foretage en radikal ændring af EU´s finansielle regelværk, som gør det muligt for EU-landene i de kommende år at øge deres investeringer i europæisk forsvar med yderligere næsten 6.000 milliarder kroner. Investeringer, som kommer oveni de penge, som EU-landene allerede bruger på forsvaret i dag.
Og ønsker man yderligere dokumentation på, hvordan europæerne allerede har sagt farvel til USA i handlinger, så kan man se på den EU-topmøde-debriefing med allierede, som EU-lederne holdt fredag formiddag.
EU-Kommissionens formand, Ursula von der Leyen, formanden for Det Europæiske Råd, Antonio Costa, og EU´s udenrigschef, Kaja Kallas, afholdt et videomøde med de politiske ledere fra de Nato-lande, som ikke er med i EU. I mødet deltog Tyrkiet, Storbritannien, Canada, Norge og Island. De blev alle orienterede om EU-landenes fremtidsplaner, når det gælder Ukraine og Europas forsvar.
Et Nato-land var ikke inviteret til at deltage i det møde. USA.
Dokumentationen taler for sig selv. Hvis man skal vide, hvad Europas ledere anser om USA som allieret, så skal man ikke lytte til, hvad de europæiske ledere siger. Man skal se på, hvad de gør.
Og gør man det, så er det tydeligt, at man i Europa ikke længere mener, at forsvarsalliancen mellem Europa og USA er i live. Heller ikke selv om ingen er parate til at underskrive dødsattesten og offentligt erklære alliancen for død.
Europas politiske ledere taler nu oftere om USA, end de taler med USA.
Diskussion om våbenleverancer
USA's beslutning om at stoppe våbenleverancer og deling af efterretningsoplysninger med Ukraine har startet en meget alvorlig diskussion om USA som en troværdig leverandør af våben og alt andet, som har betydning for et lands nationale sikkerhed.
Ukrainske medier rapporterer om risikoen for, at de F-16-fly, som Danmark og andre lande har doneret til Ukraine, kan blive sværere at bruge, fordi USA ikke leverer den assistance, som skal til for, at flyene kan undgå at blive opfanget af russiske radarer. USA kan altså være på vej til at gøre de F-16-fly, som Danmark har doneret til Ukraine, ukampdygtige.
I Canada er der nu en åben diskussion om, hvorvidt Canada skal aflyse den ordre på 88 F-35-kampfly, som Canada har bestilt hos USA. Frygten er, at USA i praksis kan gøre flyene ukampdygtige, hvis amerikanerne måtte ønske det.
Det er USA, som leverer reservedelene til flyene og det er kun USA, som kan opdatere kampflyenes software. Og uden reservedele og uden software-opdateringer bliver flyene meget hurtigt ukampdygtige.
Ser man på Europa, så er der igen god grund til at se på, hvad politikerne gør.
Leder efter alternativer til Starlink
Udadtil udelukker de europæiske politikere ikke køb af våben i USA. Og igen med god grund.
Dels er europæisk forsvar på mange måder allerede nu afhængig af amerikanske våbenleverancer. Og der er ingen grund til at bringe disse i fare ved højlydt at erklære, at man ikke kan stole på USA som våbenleverandør.
Men ser man på de europæiske politikeres handlinger de seneste uger, så er der ingen tvivl om, at de europæiske lande allerede er i gang med at vende ryggen til USA som leverandør af sikkerhed.
Italien var for eksempel ved at indgå en milliardaftale med netop Elon Musk Starlink som leverandør af satellitkommunikation til italiensk militær.
Men nu rapporterer Bloomberg, at Italien nu vil investere i en europæisk satellitløsning i stedet og at Italiens store våbenproducent, Leonardo, har droppet Bank of America som bankrådgiver og i stedet har bedt Deutsche Bank om at hjælpe med at finde en europæisk satellitløsning til Italien.
Farvel til amerikanske våben
Det står klart for Europas ledere, at europæerne ikke fremover kan stole på amerikanske efterretninger og amerikanske satellitter. Europa skal have sit eget.
Politikerne kan se det, og det samme kan aktiemarkedet, hvor for eksempel det franske satellitfirma Eutelsats aktier er tredoblet i værdi de seneste uger.
Ser man på EU-ledernes beslutning om at øge investeringerne i forsvar, så er der også en klar indstilling om, at de penge frem for alt skal bruges på at øge kapaciteten hos den europæiske forsvarsindustri.
Når der skal bruges så mange penge, så skal de bruges i Europa, hvor pengene kommer til at skabe beskæftigelse og sikre, at Europas fremtidige forsvar er uafhængig af leverancer udefra.
Tysk økonomi har kæmpet med at komme ud af recession. Landet er blandt andet ramt af, at den tyske bilindustri har svært ved at sælge biler. Fremover kommer Tyskland til at producere færre biler. Til gengæld skal Tyskland til at producere langt flere kampvogne, og det ventes nu at sætte gang i tysk og europæisk økonomi.
Svært at løsrive sig fra amerikansk tech
At Europa fremover kommer til at fravælge amerikanske våben og opbygge et stærkt og uafhængigt europæisk kommunikationssystem, er kun en del af USA´s problem.
Det største problem for USA ligger et helt andet sted. Nemlig når det gælder Europas digitale sikkerhed.
Donald Trumps administration har demonstreret, at USA nu er villig lukke for adgangen til amerikansk teknologi, når USA ønsker at lægge pres på et land. En beslutning, som koster menneskeliv i Ukraine hver eneste dag.
Det betyder, at Europa i fremtiden både er nødt til at være uafhængig af amerikanske våben og amerikansk kommunikation, men samtidig kan Europa heller ikke være afhængig af amerikansk IT og amerikanske systemer for kunstig intelligens (AI).
I Europa er vi allerede i dag i den situation, at amerikanske tech-giganter på en række områder ved mere om borgerne i Europa, end de europæiske efterretningstjenester ved om deres egen befolkning.
Tech-giganternes platforme bruges aktivt til at sprede mistillid og falske oplysninger i Europa. Verdens rigeste mand, Elon Musk, bruger sågar sin magt og sin platform X til at påvirke europæiske valg.
Resultatet er, at europæerne i fremtiden er nødt til at gøre sig mere uafhængige af amerikansk IT og i stedet udvikle digitale løsninger som Europas politikere selv er herre over.
Ligesom amerikanske våben i dag er en integreret del af europæisk forsvar, så er det samme tilfældet for amerikansk tech.
I dag bruger vi i Europa Microsoft på computeren, vi googler, anvender Iphones fra Apple og er aktive på amerikansk-ejede og -kontrollerede sociale medier. Det bliver meget svært for Europa at komme ud af den afhængighed af amerikansk tech.
Fremtidens teknologi
Der, hvor europæerne kan vælge en anden vej – udenom USA – er, når det gælder fremtidens teknologi. De områder, hvor Europa endnu ikke er har gjort sig afhængig af amerikansk teknologi. Det vil sige udviklingen og brugen af kunstig intelligens og kvantecomputere.
Hvert eneste land i Europa er nødt til at spørge sig selv, om det fremover vil være sikkert at alt fra navnene på ansatte i militæret til befolkningens sundhedsoplysninger er opbevaret og kontrolleret et sted som kontrolleres af USA?
Kan vi lade fremtidens europæiske droner og fly være afhængige af amerikanske satellitter og amerikansk kunstig intelligens?
Kan vi lade universiteter og forskere bruge amerikanske digitale løsninger, som vil gøre det muligt for USA at stjæle strategiske oplysninger fra Europa?
Hvis Europa stoler på USA, så er svaret ja. Hvis tilliden til USA er borte, så er svaret nej.
Det øjeblik, europæerne har tabt tilliden til USA, så ændrer det fuldstændig på, hvilke varer og tjenester vi i Europa fremover kan købe i USA.
Det er uproblematisk at købe amerikansk vin og kaffe hos Starbucks. Men det er risikabelt at lade USA have adgang til og kontrol over data i Europa, ligesom landene i Europa ikke fremover kan være anhængige af amerikanske AI-løsninger.
Alvorlige konsekvenser i USA
Det forhold, at tilliden til USA er brudt og europæerne derfor af sikkerhedsmæssige årsager er nødt til at vende ryggen til kunstig intelligens fra USA, kan potentielt blive et meget større problem for amerikansk økonomi end det, at europæerne begynder at fravælge amerikanske våben.
Hele det amerikanske aktieindeks er båret oppe af de såkaldte ""Magnificent Seven"" – syv store amerikanske tech-virksomheder - som i de kommende år forventes fuldstændig at dominere udviklingen af kunstig intelligens og som forventes at komme til at tjene styrtende med penge på AI.
Men hvis disse virksomheder ikke vil kunne sælge deres AI-løsninger til Europa og Asien, fordi der er frygt for, at amerikansk politik vil bruge afhængigheden af amerikansk teknologi til at lægge pres på lande, så ødelægges forretningsmodellen for amerikanske tech-virksomheder.
I stedet for at købe amerikansk, så vil europæerne være tvunget til at bruge store summer på at udvikle egne AI-løsninger og egen kommunikation.
Og de store summer, som europæerne skal bruge, vil være til rådighed efter torsdagens EU-topmøde, hvor europæerne besluttede, at der fremover skal bruges mange flere penge på Europas sikkerhed. Skal Europas sikkerhed øges for alvor, så skal pengene bruges i Europa.
Og dermed er USA´s ageren lige nu ikke kun en handling, som svækker Europas sikkerhed. Det er også en handling, som alvorligt kan svække USA's økonomi og på sigt den amerikanske rolle som verdens førende supermagt."
https://www.dr.dk/nyheder/udland/analyse-nu-faar-vi-de-tyskere-vi-har-sukket-efter,,,,,2025-03-09T17:45:00+00:00,,"ANALYSE Nu får vi de tyskere, vi har sukket efter
Tyske konservative og socialdemokrater er blevet enige – færre indvandrere, flere kanoner, mindre i skat og mere i mindsteløn.
Læs op
Bare to uger efter det tyske valg er de to store gamle midterpartier – de kristendemokratiske konservative unionspartier CDU og CSU og det socialdemokratiske SPD – blevet enige om hovedtrækkene i den politik, de vil føre sammen.
Det er de blevet på en række afgørende områder som flygtninge- og asylpolitik, skat og sociale ydelser.
Den stadig store tilstrømning af migranter og flygtninge og de problemer, den skaber, var et hovedtema i valgkampen og det, der bekymrer de tyskere vælgere mest, ifølge flere undersøgelser.
Mere restriktiv udlændingepolitik på vej
På en pressekonference i Berlin lørdag fortalte Tysklands formentlig kommende kansler, den konservative Friedrich Merz, at han og de socialdemokratiske forhandlere var blevet enige om en langt mere restriktiv politik.
- Vi vil fra vores første dag i regering sammen foretage en massiv udbygning af grænsekontrollen og med dén klart øge antallet af folk, der bliver afvist, sagde Merz.
Han sagde også – som han gjorde under valgkampen – at Tyskland også vil begynde at afvise personer langs sine grænser, der beder om asyl, men han tilføjede, at det vil ske ""efter aftale med vores naboer"".
Det sidste er og var afgørende for de tyske socialdemokrater. Den ene af partiets to formænd, Lars Klingbeil, sagde forleden, at en egentlig lukning af Tysklands grænser for al slags indvandring er ""en rød linje"" og altså noget, hans parti ikke vil være med til, hvis det skal indgå i en regering.
Men de konservative ser ud til at få den betydeligt mere restriktive udlændingepolitik, de gjorde til et centralt løfte under deres valgkamp.
Socialdemokraterne er også gået med til at fratage flygtninge, der opholder sig i landet med ""midlertidig beskyttelse"" – altså, ikke har fået tilkendt fuld ret til asyl – mulighed for familiesammenføring. Dem er der hundredtusinder af i Tyskland.
Hjælp til både lavtlønnede og virksomheder
De slagne socialdemokrater – med kun 16 procent af stemmerne og det dårligste valg i partiets historie – har til gengæld fået flere indrømmelser af de konservative på det sociale område.
Tyskland har millioner af lavtlønnede og ""arbejdende fattige"", og dem har socialdemokraterne nu sikret en forhøjelse af den lovbestemte mindsteløn til 15 euro (cirka 112 kroner).
De socialdemokratiske forhandlere har også fået de konservative med på skattelettelser til lavtlønnede og til at forlænge et loft over, hvor meget huslejer i lejeboliger må stige om året.
Udover de lovede stramninger af udlændingepolitikken har de konservative unionspartier fået socialdemokraterne til at acceptere, at det kontanthjælpssystem, socialdemokraterne selv fik indført forrige år – og som de konservative synes er alt for generøst og uforpligtende for dem, der modtager hjælp – skal ""reformeres"".
Hjælpen skal samtidig omdøbes til ""en grundsikring"". Med følger formentlig nye, skrappere regler om at skulle søge og stå til rådighed for job, der er ledige.
De konservative har også fået socialdemokraterne til at være med til at sænke prisen på strøm til glæde for mange virksomheder. Det var et vigtigt konservativt valgløfte om hjælp til industrien.
Kritik fra det yderste højre og venstre
Alt sammen er det en foreløbig aftale og retningslinjer. Detaljerne i den nye flertalsregerings politik kommer først senere. Men helt som ventet bliver den allerede nu mødt med kritik fra den kommende opposition.
Fra Die Linke yderst til venstre er der kritik for at svigte de stadig flere, der er ramt af armod og fattigdom.
Og fra en anden af valgets vindere, partiet Alternative für Deutschland (AfD) på det yderste højre, lyder det, at løfterne om en stramning af udlændingepolitikken er alt for vage.
For de to kommende regeringspartier er kritikken fra partiet De Grønne mest interessant, for det er De Grønne, der nu skal sikre konservative og socialdemokrater de penge, de skal bruge for at indfri de mange nye løfter.
Lån for billioner med hjælp fra De Grønne
Det skal ske ved, at De Grønne i næste uge igen stemmer for og dermed sikrer to tredjedeles flertal for et forslag om en reform af reglerne for den omstridte, grundlovssikrede ""gældsbremse"".
Med de Grønnes og altså dermed to tredjedele af stemmerne i den afgående Forbundsdag vil konservative og socialdemokrater bryde med årtiers dogmatisk, stram tysk finanspolitik og låne svimlende 900 milliarder euro – 6,7 billioner kroner – til oprustning og investeringer i infrastruktur.
Det sidste – 3,7 billioner til modernisering af skoler, sygehuse, veje, broer og så videre – vil De Grønne ikke umiddelbart stemme for, siger de, men ventes alligevel at gøre det.
Blandt andet efter at få konservative og socialdemokratier til at lade en betydelig del gå til Tysklands grønne omstilling.
Og dermed tyder meget så på, at Tysklands partnere i Europa og EU så endelig får det stærke lederskab og en handlekraftig tysk regering, som de har drømt om og sukket efter de sidste tre-fire år under den vankelmodige og konstant indbyrdes stridende regering ledet af Olaf Scholz.
Udsigt til økonomisk optur
Økonomisk kan den historiske finanspolitiske
zeitenwende
i Berlin også være rigtig godt nyt for Europa.
De gigantiske lån og investeringer, der nu er på vej, kan nemlig ifølge et af Tysklands førende økonomiske analyseinstitutter DIW være det ""nødvendige befrielsens slag"", skriver Reuters.
Det kan ifølge DIW føre Europas største økonomi ud af de strukturelle problemer, den lider under, og som nu to år i træk har ført til recession – altså negativ økonomisk vækst.
DIWs beregninger viser, at investeringerne vil resultere i en kraftig økonomisk aktivitet, som allerede næste år vil få den tyske økonomi til at vokse med én procent udover det, den ellers ville.
Året efter, i 2027, vil de endda føre til yderligere to procents vækst, som ikke ellers ville være sket.
- Dermed kan man bryde den negative spiral af strukturelle problemer, faldende skatteindtægter og færre offentlige investeringer. Pengene er godt givet ud, skriver DIW i sin analyse."
https://www.dr.dk/nyheder/udland/kom-med-dr-til-alaska-her-frygter-man-groenlaenderne-vil-blive-koert-over-af-usa,"Kom med DR til Alaska. Her frygter man, at Grønlænderne vil blive kørt over af USA",,,,2025-03-09T16:30:00+00:00,,"Kom med DR til Alaska. Her frygter man, at Grønlænderne vil blive kørt over af USA
Læs op
Blandt USA’s oprindelige arktiske befolkning ryster flere på hovedet over Donald Trumps krav om kontrol over Grønland. Grønlænderne vil blive kørt over, lyder advarslen.
Som Danmark har USA også mørke kapitler i sit forhold til landets oprindelige befolkning. Sammenlignet med andre amerikanere har USAs oprindelige folk stadig i dag langt større problemer med misbrug, hjemløshed, fattigdom og kriminalitet.
For dem lyder Donald Trumps krav om Grønland som en gentagelse af historien.
Fotograf Emil Hennings og USA-Korrespondent Jakob Krogh er rejst til Alaska. Det kan du se i 21 Søndag:"
https://www.dr.dk/nyheder/udland/flygtende-alawitter-til-dr-de-kommer-og-banker-paa-doeren-og-saa-skyder-de-bare-folk,,,Magtskifte i Syrien,,2025-03-09T15:45:00+00:00,,"Flygtende alawitter til DR:
'De kommer og banker på døren, og så skyder de bare folk'
Tydeligt rystede og bange syrere fortæller DR om overgreb i det vestlige Syrien.
Læs op
Flere tusinde syriske alawitter er ifølge lokale optællinger i Libanon de seneste døgn flygtet illegalt over grænsen fra de syriske kystområder, hvor sekterisk vold og kampe raser mellem sikkerhedsstyrker og militser, der er loyale over for Syriens afsatte diktator, Bashar al-Assad.
Det er den største eskalering, siden de islamistiske oprørere fra HTS indtog magten og etablerede et overgangsstyre, efter at diktaturet faldt, og præsident Assad flygtede til Rusland for tre måneder siden.
I en libanesisk landsby langs grænsen fortæller den lokale leder, at der opholder sig 60 syrere i hans bolig. Og i Libanons nordlige by Tripoli forsøger alawitter fra det syriske kystområde at finde husly.
Det er tydeligt rystede og bange mennesker, som DR møder. Nahla opholder sig i en park med sin fem måneder gamle søn indhyllet i et tæppe i favnen.
- Min mands fætter blev dræbt, så vi besluttede at flygte. Sikkerhedsstyrker kommer for at arrestere og dræbe mænd i vores landsbyer. De angriber os, fordi vi er alawitter og bliver set som en del af regimet, fortæller Nahla.
En yngre mand, Zulfiqar, er netop ankommet til Libanon for tre timer siden, da DR møder ham. Han fortæller, at han så lig i gaden, da han flygtede med sin familie fra Tartus-området.
- De kommer og banker på døren, og så skyder de bare folk. Jeg har boet ved siden af sunnimuslimske landsbyer i mange år. De er vores naboer. Men nu er de begyndt at angribe os, fortæller Zulfiqar.
Talrige videoer viser henrettelser
Alawitterne har i mange år haft, hvad de kalder en sikker zone langs kysten, hvor de levede under beskyttelse af regimet og Bashar al-Assad.
Det er dog ikke ensbetydende med, at de alle har været en del af regimet eller har begået forbrydelser mod den syriske befolkning.
Da DR besøgte Latakia og Tartus i januar, fortalte mange heriblandt Nidal Hassan, professor på Tartus Universitet, hvordan regimet havde holdt deres områder i bevidst fattigdom for at kunne rekruttere til hæren.
Syriske alawitter fremviser talrige videoer på deres mobiler, der også florerer online, og som DR ikke uafhængigt kan verificere og bekræfte ægtheden af, og som vi derfor ikke bringer.
Videoerne er optaget af bevæbnede mænd, der masseskyder, hvad der angiveligt er grupper af alawitiske mænd. Der er videoer af bunker af lig. Og der er videoer af ydmygelser, hvor grupper af tilsyneladende ubevæbnede mænd bliver beordret til at kravle langs jorden.
I nogle af videoerne skydes de kravlende mænd på klos hold.
En video viser en ubevæbnet ung mand i en trappeopgang, der er såret i benet og efterfølgende bliver skudt og dræbt af en også ukendt gerningsmand. Der er billeder af røg, der stiger op fra huse i en landsby, hvor en stemme siger: ""dette er brændende huse tilhørende grisene, resterne af regimet"".
En flygtet kvinde, Sonya fra Tartus, viser DR billeder af, hvad der ifølge hende er hendes hus, som er blevet røvet og smadret.
Styret erkender forbrydelser
Syriens overgangsstyre har erkendt, at der er begået forbrydelser og har iværksat undersøgelser.
Overgangspræsident Ahmed al-Sharaa, tidligere oprørsleder fra den islamistiske oprørsgruppe HTS, der brød med al-Qaeda i HTS, har de seneste måneder gentaget, at Syrien skal være for alle syrere, og at styret beskytter minoriteter.
Men meget tyder på, at dette ikke er sket de seneste dage.
Ahmed al-Sharaa siger også, at de seneste dages udvikling er ""forventede udfordringer"".
Det kan han have ret i. Men så meget desto mere bydende nødvendigt er det, at uanset hvem, der står bag – om det er sikkerhedsstyrker eller sunniarabiske fraktioner - så er det styrets opgave at have styr på tropperne og sørge for, at der ikke begås forbrydelser mod civile.
Frankrig har fordømt hændelserne, og FN's særlige udsending til Syrien, Geir Pedersen, kalder udviklingen ""dybt alarmerende"".
Volden og kampene og de angiveligt hundredvis af dræbte civile øger presset på al-Sharaa i et Syrien, der befinder sig i en skrøbelig overgangsfase, og som er kørt i sænk af mere end 50 års diktatur og 14 års revolution og blodig borgerkrig.
Syrien er dybt afhængig af udlandets velvillighed, Vestens ophævelse af sanktionerne og humanitære støtte.
I præsidentens bagland findes radikaliserede og rabiate grupper og individer, og flere syrere fortæller, at også udenlandske krigere er involveret i krigshandlingerne.
Nahla fortæller, at hendes familie i Homs-provinsen har modtaget truende beskeder. Der har også i Homs-provinsen samt Hama-provinsen været vold, drab og intimideringer.
Situationen risikerer at føre til yderligere sekterisk vold mellem Syriens mangfoldige befolkning, og stabilitet er afgørende for at føre Syrien ind i en ny fremtid, som også bliver udfordret af forskellige regionale aktører med interesser i Syrien.
Direktøren for sikkerheden i Latakia provinsen, oberstløjtnant Mustafa Knefati, meldte i går, at ""vi bekræfter vores fulde forpligtelse til at beskytte civil fred og sikre sikkerhed for alle borgere"".
Men Nahla har ingen tillid til, at det bliver sikkert lige foreløbig at vende hjem.
- Jeg ved ikke, hvordan jeg skal føle mig tryg, hvis jeg vender tilbage til Syrien, siger Nahla.
I podcastserien 'Tyrannens Fald' rejser Puk Damsgård i sporet af oprørerens ildoffensiv – en rejse gennem fortiden mod fremtiden. Du kan lytte til den her:"
https://www.dr.dk/nyheder/udland/midt-i-storpolitisk-drama-vaelger-canadiere-i-dag-ny-premierminister,Midt i storpolitisk drama vælger canadiere i dag ny premierminister,,,,2025-03-09T13:27:00+00:00,Laura Kirkebæk-Johansson,"Midt i storpolitisk drama vælger canadiere i dag ny premierminister
Det Liberale Parti vælger ny leder, som skal overtage Justin Trudeaus plads som premierminister.
Læs op
Efter gennem længere tid at have været presset af både partifæller og dårlige meningsmålinger meddelte den canadiske premierminister, Justin Trudeau, i starten af januar, at han ville
trække sig fra posten
.
De seneste uger har medlemmerne af Det Liberale Parti kunnet stemme om, hvem der skal være deres nye leder og dermed også premierminister frem til parlamentsvalget, som efter planen skal afholdes til oktober.
Og i dag skal stemmerne tælles op.
Formandsvalget kommer på et højdramatisk tidspunkt i Canada, fortæller Michael Böss, der er historiker og tidligere leder af Center for Canadastudier ved Aarhus Universitet.
- Fra politisk side er man i Canada helt sikker på, at det ikke bare er for sjov, når Trump kalder Trudeau for guvernør i stedet for premierminister og siger, at han gerne vil annektere Canada.
- Der er helt klare indicier på, at Trump ønsker at ødelægge den canadiske økonomi og sætte den ind i en så alvorlig recession, at canadierne kommer krybende på deres knæ og beder om at blive optaget i USA. Så alvorligt er det, siger han.
Storfavorit er ikke politiker
Fire kandidater har stillet op til formandsvalget, men efterhånden er det blevet tydeligt, at det kun er to af dem, der reelt er i spil, fortæller Michael Böss.
Storfavoritten er den tidligere nationalbankdirektør Mark Carney, som slet ikke er politiker.
Hans konkurrent er den drevne politiker Chrystia Freeland, som har mange års erfaring fra parlamentet og tunge ministerposter på CV'et.
Det er især spørgsmålet om Trumps trusler om en toldkrig, der har domineret formandsvalget, fortæller Michael Böss. Og her er Mark Carney og Chrystia Freeland faktisk ret enige.
- De mener begge, at Canada skal slå tilbage ved at hæve tolden på amerikanske varer tilsvarende den sats, Trump vil putte på canadiske varer, siger han.
I det hele taget er der ikke voldsomme politiske uenigheder mellem de to favoritter, som også ser ens på spørgsmålet om CO2-afgifter, som har været valgkampens andet store tema.
- Så det er et spørgsmål om, hvem de liberale medlemmer har mest tillid til. Og det tyder altså på, at det er Mark Carney, selvom han ikke har politisk erfaring, siger Michael Böss.
Et spørgsmål om Canadas fortsatte eksistens
Michael Böss kalder formandsvalget for det mest dramatiske i 150 år. Han minder om, at Canada netop blev skabt på baggrund af truslen om amerikansk annektering i 1867.
- Det var simpelthen truslen om, at amerikanerne efter borgerkrigen ville gå op i Canada og indlemme de på det tidspunkt britiske kolonier i Nordamerika, der fik kolonierne til at slå sig sammen og skabe Canada, siger historikeren.
- Forud for det var canadierne og amerikanerne i krig flere gange, og trusler om annektering blev flere gange fremført. Så situationen er faktisk et spørgsmål om Canadas fortsatte eksistens.
Resultatet forventes at blive offentliggjort i aften dansk tid."
https://www.dr.dk/nyheder/udland/forsker-efter-meldinger-om-massakrer-i-syrien-der-er-en-masse-ondt-blod-mod,Forsker efter meldinger om massakrer i Syrien: Der er en masse ondt blod mod alawitterne,,Magtskifte i Syrien,,2025-03-09T11:24:00+00:00,Sean Coogan,"Forsker efter meldinger om massakrer i Syrien:
Der er en masse ondt blod mod alawitterne
I løbet af tre dage er 745 civile alawitter blevet dræbt i Syrien, lyder det fra krigsobservatør.
Læs op
Håbet om en ny og mere fredelig tilværelse for Syriens hårdt prøvede befolkning svinder i disse timer og dage.
De seneste dage har der nemlig været en række meldinger om overgreb og nedskydninger af civile fra det syriske religiøse mindretal alawitterne begået af sikkerhedsstyrker fra Syriens nye magthavere.
Det Syriske Observatorium for Menneskerettigheder, Sohr, oplyste i går, at 745 civile alawitter er blevet slået ihjel på bare tre dage i Latakia- og Tartus-provinserne, der begge ligger ud til Middelhavet.
DR kan hverken be- eller afkræfte meldingerne fra Sohr.
Talrige videoer, som DR ikke har haft mulighed for at verificere, viser nedskydningen af angiveligt alawitiske mænd og bunker af lig ""og noget, der simpelthen ligner massehenrettelser"", fortæller DR's mellemøstkorrespondent Puk Damsgård.
Puk Damsgård har talt med en række alawitter, der er flygtet til nabolandet Libanon, og hun fortæller, at de mange drab kommer i kølvandet på, at situationen gradvist er blevet mere og mere farlig for Syriens alawitter:
En masse ondt blod
Ifølge Sohr er mindst 1.018 personer blevet dræbt siden torsdag, når man medregner 273 personer, som er blevet dræbt i kampe mellem sikkerhedsstyrker fra Syriens midlertidige regering og militser, der er loyale over for landets væltede diktator, Bashar al-Assad.
Assad, der i december flygtede til Rusland, tilhører alawit-mindretallet i det overvejende sunnimuslimske Syrien, som der er en del ondt blod omkring. Det fortæller Sune Haugbølle, professor i globale studier og mellemøstforsker ved Roskilde Universitet.
Han fortæller, at nogle sunnier ikke anser de shiamuslimske alawitter som en reel islamisk minoritet.
Men vigtigst af alt er de en etnisk gruppe, der har domineret syrisk politik siden 1970, hvor Assad-familien overtog magten i Syrien, og helt frem til at Bashar al-Assad tog flugten for tre måneder siden.
- Og derfor er der en masse ondt blod mod dem som gruppe lige nu, fordi de har domineret og haft så stor en rolle i det tidligere Assad-regime, siger Sune Haugbølle.
Han peger på, at der de seneste måneder er blevet dannet alawitiske militsgrupper omkring forhenværende hærledere og efterretningschefer fra det tidligere regime, som er eftersøgt af den nye regering for deres rolle i Assad-regimets uhyrligheder.
- Kampene, vi har set de seneste dage, kommer, efter militsgrupperne har angrebet militærbaser og overtaget dele af det vestlige kystområde.
- Så det er en modoffensiv, som desværre har udviklet sig til også at blive en form for hævnaktioner mod alawitiske civile, siger Sune Haugbølle.
Han forventer, at der kommer til at være flere kampe i Syrien. Blandt andet fordi flere af de alawitiske oprørsledere har blod på hænderne og er relativt desperate på grund af deres rolle i det nu væltede Assad-regime:
Et vigtigt øjeblik for regimet
Syriens midlertidige præsident, Ahmed al-Sharaa, har tidligere opfordret det alawitiske mindretal til at lægge våbnene. Og i går lød meldingen fra præsidenten, at det er styrets pligt ""at beskytte landet mod resterne af det faldne regime"".
Al-Sharaa har tidligere været leder af en sektion af Islamisk Stat i Irak, og hans erobring af magten i Syrien har derfor været bittersød for magthavere i udlandet, der i årevis har ønsket et regimeskifte i landet, hvor den 13 år lange borgerkrig kostede en halv million mennesker livet.
Faren for det nye regime er nu, at en ny og bred sekterisk konflikt bryder ud i Syrien, påpeger Sune Haugbølle.
- Det er et meget vigtigt øjeblik for det nye regime. Både at få stoppet det her og få vist alawitterne, at de også er en del af Syrien.
I podcastserien 'Tyrannens Fald' rejser Puk Damsgård i sporet af oprørerens ildoffensiv – en rejse gennem fortiden mod fremtiden. Du kan lytte til den her:"
https://www.dr.dk/nyheder/udland/dr-i-alaska-trumps-trusler-mod-groenland-goer-mig-flov,,,,,2025-03-09T07:00:00+00:00,,"DR i Alaska:
'Trumps trusler mod Grønland gør mig flov'
Blandt USA’s oprindelige arktiske befolkning ryster de, som DR har talt med, på hovedet over Trumps krav om kontrol over Grønland. Grønlænderne vil blive kørt over, mener de.
Læs op
Nordlyset danser på den stjerneklare himmel. Udenfor i Alaskas iskolde nat hyler slædehundene, mens sneen ligger tungt på jorden, og granerne svajer i den bidende blæst. Indenfor i en træhytte sidder Jody Potts-Joseph bøjet over sin bror, Sonny.
Med sikker hånd fører hun en traditionel tatoveringsnål over hans hud.
- Alle de her pile peger direkte mod målet. De viser, at du er en god jæger og på rette spor, fortæller hun sin bror.
Det er en tusindårig praksis, der i generationer var tæt på at forsvinde.
- De udskammede os for at være hedninge og for at være en del af de oprindelige folk. Alt, hvad der var en del af vores kultur, blev udskammet og forsøgt udryddet, fortæller hun.
Jody Potts-Joseph er Han Gwich'in, en del af Alaskas oprindelige arktiske befolkning. Som aktivist og bestyrelsesmedlem i flere organisationer kæmper hun for deres rettigheder og levevilkår.
- Man har aldrig respekteret den oprindelige befolkning (her i USA, red.), medmindre man vil have noget fra os; hvis vi modsætter os det, tager de det alligevel, siger hun.
DR er taget til Alaska for at undersøge, hvordan delstatens oprindelige arktiske befolkning har det med Trumps krav om kontrol over Grønland.
Senest gentog han det i sin tale til kongressen tirsdag den 4. marts:
- Jeg tror, at vi får det (Grønland, red.) på den ene eller anden måde.
Jody Potts-Joseph rystede på hovedet, da hun første gang hørte Trumps udtalelser om Grønland. For hende var det en gentagelse af historien.
- Det er bare så vanvittigt, siger hun.
- Jeg skammer mig over, at det land, jeg bor i, truer Grønland på den måde. Jeg er bekymret og bange på grønlændernes og inuitternes vegne, for vi har været igennem det samme, og jeg ved, hvordan det føles.
Lige under 20 procent af Alaskas befolkning tilhører de oprindelige folk – omkring 120.000 mennesker. Mange bor i større byer, men størstedelen lever i små, afsidesliggende samfund.
Et af disse samfund er Eagle, en landsby under 100 kilometer fra polarcirklen. Her har Jody Potts-Josephs familie boet i generationer.
Eagle er en såkaldt ""fugtig"" landsby, hvor man ikke kan købe alkohol og kun må medbringe en begrænset mængde udefra. Andre landsbyer er helt ""tørre"", hvor al alkohol er forbudt – et forsøg på at bekæmpe de alvorlige misbrugsproblemer, der plager nogle af disse samfund.
Sammenlignet med andre amerikanere har USA’s oprindelige folk i dag langt større problemer med misbrug, hjemløshed, fattigdom og kriminalitet.
Jody Potts-Josephs bror, Sonny, levede i mange år på landevejen, drak og tog stoffer. Han er netop kommet ud efter femten år i fængsel. Nu er han tilbage i Eagle og forsøger at genopbygge sit liv.
- Vi har mistet så mange og så meget på grund af de sociale problemer, fortæller hun.
Det er blandt andet fortidens assimileringspolitik, der stadig trækker sine dybe spor. Da USA købte Alaska af Rusland i 1867 for 7,2 millioner dollars, blev de oprindelige folks rettigheder længe ikke anerkendt. Deres land blev taget fra dem, deres børn sendt på kostskoler for at ""civiliseres"" og deres sprog og traditioner forsøgt udvisket.
- Koloniseringen og undertrykkelsen betød, at vores folk mistede suverænitet, retten til at bestemme selv og blev udskammet for at være dem, de var.
I Fairbanks, Alaskas næststørste by og et par hundrede kilometer fra Eagle, udfører Bernadette Demientieff, der også er fra Gwich'in-stammen, et røgelsesritual med sine børn. Med en ørnefjer vifter hun røgelse på sin datter og sønner, mens hun hvisker en kort bøn.
- Det giver os styrke og en følelse af tilhørsforhold, siger hun.
For hende er ritualet en livline til en kultur, hun frygter at miste.
I dag truer blandt andet klimaforandringer, overfiskeri og forurening det jagt- og fiskeriliv, der er afgørende for hendes folks eksistens og kultur.
Samtidig strides man om Alaskas enorme naturressourcer. Som noget af det første efter sin indsættelse underskrev Donald Trump et dekret, der skal gøre det nemmere at lede efter olie og gas i Alaskas skrøbelige naturområder. Områder, der er vigtige for Alaskas oprindelige befolkning.
- USA tager fra en masse fra os, giver os en lille smule tilbage, og så skal vi være taknemmelige. Det her er vores jord, vores hjem. Det er her, vores børn og børnebørn skal bo. De får også brug for ren jord og rent vand, men det bliver ødelagt, siger Bernadette Demientieff.
Andre ser olieudvindingen som nødvendig for at sikre ordentlige levevilkår. Nagruk Harcharek, leder af en lokal NGO, forklarer, at olieindtægterne har hjulpet hans samfund i det nordligste Alaska.
- Den økonomiske udvikling støtter vores samfund og vores kultur. Uden den ville vi igen skulle jage for at overleve. Du har brug for et job, du har brug for at kunne købe snescooter og skydevåben og forsørge din familie.
Han ser med forsigtig optimisme på Trumps olieplaner.
- Så længe vi sidder med ved bordet; så længe de rådfører sig med os, kan det føre noget godt med sig.
Tror du, at de vil rådføre sig med jer?
- Det vil tiden vise, men det håber jeg.
Den optimisme deler Jody Potts-Joseph ikke.
- Han vil bare udvinde så meget som muligt fra Alaska uden at tænke på konsekvenserne for os heroppe.
Hverken hun og Bernadette Demientiff er i tvivl: Skulle Grønland blive amerikansk, ville Trump-administrationen gøre det samme der.
- Grønlænderne vil ikke blive respekteret. Deres måde at leve på vil ikke blive respekteret, advarer Bernadette Demientiff og fortæller, at hun skammer sig over Trumps udtalelser om Grønland.
- Det er fornærmende. Det er at overtræde en grænse – endnu et eksempel på kolonisering. Jeg er virkelig flov over det, siger hun.
Det er ikke til at sige, hvor udbredt den holdning er blandt Alaskas oprindelige befolkning. Der er ikke lavet nogle meningsmålinger. Men det er en holdning, der er delt af alle dem, DR taler med.
Adspurgt om Grønland ikke ville være bedre beskyttet som en del af USA frem for Rigsfællesskabet, svarer Jody Potts-Joseph kontant:
- Nej, for Amerika er kun for de rige. Grønlænderne er ikke rige og magtfulde. De vil ikke få noget at skulle have sagt – de vil bare blive kørt over.
Alle videoer og billeder er lavet Emil Hennings/DR."
https://www.dr.dk/nyheder/udland/er-trump-i-virkeligheden-russisk-agent-vild-konspirationsteori-har-faaet-nyt-liv,Er Trump i virkeligheden russisk agent? Vild konspirationsteori har fået nyt liv,,,,2025-03-08T20:00:00+00:00,Laura Kirkebæk-Johansson,"Er Trump i virkeligheden russisk agent? Vild konspirationsteori har fået nyt liv
Ifølge teorien skulle Trump være blevet rekrutteret under et besøg i Moskva i 1987. Der er dog ingen beviser.
Læs op
Er Donald Trump en russisk agent med kodenavnet Krasnov? Har den russiske efterretningstjeneste KGB i årtier påvirket ham på en måde, der kan forklare præsidentens nylige russiske tilnærmelser?
I hvert fald hvis man skal tro en besynderlig konspirationsteori, som igen har fået vind i sejlene, efter Donald Trump er flyttet tilbage i Det Hvide Hus.
Senest har en tidligere KGB-officer og chef for Kazakhstans efterretningstjeneste ved navn Alnur Mussayev skrevet
på Facebook
, at den dengang sovjetiske efterretningstjeneste rekrutterede den 40-årige Trump i 1987.
Mussayev fremlægger ingen beviser for sin påstand, som man altså skal tage med et gran salt.
Men Mussayev er ikke den første tidligere KGB-agent, der mener, at Trump er russisk agent. Lad os tage en tur ned i kaninhullet.
'Modtagelig for smiger'
Teorien spredte sig for alvor i 2021, da den amerikanske journalist Craig Unger udgav bogen 'American Kompromat'.
Her var en af hovedkilderne Yuri Shvets, som i 1980'erne arbejdede for KGB i Washington under dække af at være korrespondent for det statslige russiske nyhedsbureau Tass. Han bor i dag i USA, hvor han har fået statsborgerskab.
I bogen beskrives det, hvordan Trump kom ind på den russiske efterretningstjenesters radar, da han i 1977 giftede sig med Ivana Trump fra Tjekkoslovakiet.
I 1987 besøgte Donald og Ivana Trump før første gang Moskva, hvor KGB ifølge Yuri Shvets indledte det, han kalder en ""charmeoffensiv"".
- De havde samlet en masse information om hans personlighed (...) Fornemmelsen var, at han var ekstremt sårbar intellektuelt og psykologisk, og han var modtagelig for smiger, sagde Shvets i et interview med
The Guardian
i 2021.
- Det var det, de udnyttede. De lod, som om de var uhyre imponerede over hans personlighed og mente, at han skulle være præsident for USA en dag.
Da Trump kom hjem fra Moskva, begyndte han at lege med tanken om at gå efter at blive Republikanernes præsidentkandidat.
Flirtede med politik
Et par måneder efter sit besøg i Moskva indrykkede Trump en
opsigtsvækkende helsidesannonce
i en række af USA's største aviser.
Annoncen var skrevet som et åbent brev fra Donald Trump til den amerikanske befolkning, og overskriften lød: ""Der er intet galt med USA's sikkerhedspolitik, som lidt rygrad ikke kan kurere"".
Her kom han med nogle i lyset af Den Kolde Krig meget usædvanlige synspunkter, hvor han blandt andet anklagede den allierede Japan for at udnytte USA og skrev, at ""USA skal stoppe med at betale for at forsvare lande, der ikke har råd til at forsvare sig selv"".
I oktober 1987 holdt Trump også en slags vælgermøde i New Hampshire, hvor han
luftede nogle af de samme synspunkter
.
Yuri Shvets beskriver, hvordan især Trumps avisannonce vakte både forundring og jubel hos efterretningstjenesten KGB, som fejrede det som en vellykket operation.
- Det var uden fortilfælde, siger han.
Russiske forbindelser undersøgt
Yuri Shvets har ligesom Alnur Mussayev ikke fremlagt beviser for sine påstande, og derfor kan man altså ikke tage denne farverige spionhistorie for gode varer, understreger Matias Seidelin, der er USA-ekspert og sikkerhedspolitisk seniorkorrespondent hos mediet Olfi.
Men Trump har haft mange forbindelser til Rusland, fortæller han.
- På den måde er der ikke nogen tvivl om, at han har haft et helt særligt forhold til Rusland og de russiske oligarker. Og det står jo stadig til troende, siger han til
P1 Orientering
.
Da Trump blev præsident første gang i 2016, blev den tidligere FBI-direktør Robert Mueller udpeget til at undersøge, om Rusland havde påvirket præsidentvalget.
Rapporten
fandt ikke beviser for
, at medlemmer af Trump-kampagnen konspirerede eller samarbejdede med den russiske regering om at påvirke valget.
Hvorfor har den her teori fået så meget medvind på det seneste?
- Den giver jo en forklaring på noget af det, som mange har meget svært ved at forstå, nemlig at USA i de her år nærmer sig Rusland mere og mere, siger Matias Seidelin.
I P1 Orientering kan du også høre, hvorfor Elon Musks chatbot vurderer, at der er mindst 75 procents sandsynlighed for, at Trump er russisk agent:"
https://www.dr.dk/nyheder/udland/palaestinensere-markerer-ramadanen-i-gazas-ruiner,,,,,2025-03-08T16:00:00+00:00,,"Palæstinensere markerer ramadanen i Gazas ruiner
Imens stiger priserne på fødevarer på grund af Israels blokade.
Læs op
Den muslimske højtid
ramadanen
er i gang, og den bliver dagligt markeret i den krigshærgede Gazastribe.
Herunder i form af fællesspisning ved solnedgang, når praktiserende muslimer bryder fasten.
Ruinerne vidner dog om, at situationen i Gaza er langt fra normalen, selv om en skrøbelig våbenhvileaftale har begrænset kamphandlingerne siden midten af januar.
Den seneste tid er fødevarepriserne i enklaven steget kraftigt, efter Israel i sidste uge
indstillede adgangen for al nødhjælp ind i Gaza
.
Organisationer fortæller, at prisen på blandt andet mel og grøntsager i flere tilfælde er mere end fordoblet, beretter
BBC
.
FN's Kontor for Koordinering af Humanitær Indsats, Ocha, siger ifølge BBC, at hvis blokaden fortsætter, risikerer mindst 80 suppekøkkener at stå uden fødevarer, samtidig med at man snart løber tør for fødevarepakker, der understøtter 500.000 mennesker.
Den israelske premierminister, Benjamin Netanyahu,
som er efterlyst af Den Internationale Straffedomstol
, siger, at man blokerer for nødhjælpen, fordi Hamas stjæler den og bruger den til at ""finansiere sin terrormaskine"".
Hamas, som er på EU's og USA's terrorliste, siger omvendt, at der er tale om israelsk ""afpresning"" og ""et kup"" mod våbenhvileaftalen, som skulle sikre 600 daglige lastbiler med nødhjælp til Gaza."
https://www.dr.dk/nyheder/udland/sydkoreas-praesident-har-forladt-faengslet-med-knyttet-naeve,Sydkoreas præsident har forladt fængslet med knyttet næve,,,,2025-03-08T09:59:00+00:00,Line Gjerlev Hobel,"Sydkoreas præsident har forladt fængslet med knyttet næve
Yoon Suk Yeol er blevet løsladt, efter en domstol har annulleret arrestordren mod ham.
Læs op
Sydkoreas præsident, Yoon Suk Yeol, har her til formiddag dansk tid forladt det fængsel, han har opholdt sig i, siden han blev anholdt i midten af januar.
Det viser tv-optagelser fra stedet.
I går besluttede en domstol at annullere arrestordren på ham, fordi man betvivlede lovligheden af efterforskningen mod præsidenten. I dag oplyste anklagemyndigheden, at den ikke ville anke domstolens beslutning, og dermed var vejen banet for en løsladelse.
Ifølge nyhedsbureauet Reuters takker Yoon Suk Yeol i en udtalelse domstolen.
- For det første vil jeg gerne sige tak til Centra District Court for dens mod og beslutsomhed for at få rettet op på ulovligheden, lyder det.
Uden for fængslet ventede en masse af præsidentens tilhængere, som med flag og råb tog imod ham og hans følge:
Ifølge præsidentens advokater bekræfter domstolens beslutning, at tilbageholdelsen af Yoon Suk Yeol var problematisk og kalder udviklingen for ""begyndelsen på en rejse for at genoprette retsstaten"", skriver Reuters.
Erklærede undtagelsestilstand
Den 3. december sidste år erklærede Yoon Suk Yeol i en tale på tv militær undtagelsestilstand i Sydkorea, fordi han mente, at oppositionen ""sympatiserede med Nordkorea, kontrollerede parlamentet og lammede systemet"" - beskyldninger, som oppositionen har afvist.
Efter cirka seks timer ophævede han undtagelsestilstanden igen.
Senere på måneden stemte et flertal i parlamentet for, at præsidenten
skal stilles for en rigsret
, og han blev suspenderet som præsident.
Yoon Suk Yeol blev anklaget for magtmisbrug og oprør, men har flere gange ignoreret indkaldelsen til at møde op til afhøring hos politiet.
I januar barrikaderede han sig i sin bolig, men efter flere forsøg lykkedes det dog politiet
at bryde igennem den menneskemængde
, der opholdt sig foran præsidentens hus og anholde ham.
Fremtid skal afklares
Selvom Yoon Suk Yeol nu er blevet løsladt, skal han stadig møde op i retten, skriver Ritzau.
I løbet af de kommende dage skal Sydkoreas forfatningsdomstol samtidig beslutte, om Yoon Suk Yeol skal genindsættes som præsident, eller om han skal fjernes fra embedet efter sin suspendering.
Yoon Suk Yeol er den første sydkoreanske præsident, der bliver anholdt."
https://www.dr.dk/nyheder/udland/troels-lund-poulsen-om-stop-koeb-af-amerikanske-vaaben-det-ville-vaere-fuldstaendig,Troels Lund Poulsen om stop for køb af amerikanske våben: 'Det ville være fuldstændig mærkeligt',,Krigen i Ukraine,,2025-03-07T17:46:00+00:00,,"Troels Lund Poulsen om stop for køb af amerikanske våben:
'Det ville være fuldstændig mærkeligt'
Forsvarsministeren mener stadig, at vi skal købe amerikanske våben, da vores systemer allerede er integrerede.
Læs op
Forholdet mellem USA og Europa er mildest talt anstrengt i øjeblikket. Det skyldes ikke mindst, at Donald Trump har lukket for både nye våben og efterretninger til Ukraine. SF, De Konservative og Enhedslisten er så bekymrede over Trumps udenrigspolitik, at de til
Information
siger, de vil have Danmark til at stoppe med at købe amerikanske våben. Men ifølge Troels Lund Poulsen, der er forsvarsminister for Venstre, giver det ingen mening.
- Det ville være fuldstændig mærkeligt at gøre. Både fordi amerikanerne har gode systemer, men også fordi vi har amerikansk materiel, som også er i vores interesse at bruge, lyder det fra forsvarsministeren der samtidig understreger at USA stadig er vores tætteste allierede.
På et historisk topmøde i Bruxelles torsdag blev alle EU’s 27 lande enige om, at Europa i langt højere grad skal kunne forsvare sig selv, og man afsatte derfor helt op mod 6.000 milliarder kroner til oprustning. Og det er altså nogle af de penge, som Troels Lund Poulsen godt mener kan gå til at anskaffe amerikanske våben.
- Vores systemer er fuldstændigt integrerede. Vi har i mange år købt amerikansk forsvarsmateriel. Vi er i gang med den største anskaffelse i Forsvarets historie, som er at anskaffe F-35-kampfly, der skal erstatte vores F-16. Jeg kunne ikke se, at man skulle sætte det på pause eller anskaffe et andet fly. Så vi kommer stadigvæk at anskaffe amerikansk materiel. Men vi bliver nødt til i højere grad at sige, at det her ikke er enten eller. Det er både og.
Se hele udsendelsen af
Deadline på DRTV
."
https://www.dr.dk/nyheder/udland/eu/drs-forsvarskorrespondent-hjaelper-dig-med-forstaa-astronomisk-eu-beloeb-til,,,,,2025-03-07T16:34:00+00:00,,"DR's forsvarskorrespondent hjælper dig med at forstå astronomisk EU-beløb til oprustning
EU's medlemslande er på et topmøde blevet enige om at finde 6.000 milliarder kroner til at opruste Europa.
Læs op
Hvor meget forsvar kan man egentlig få for 6.000 milliarder kroner?
Det skal EU nu til at finde ud af efter at have vedtaget
forsvarsaftalen 'ReArm Europe'
i en tid med krig på kontinentet, en stigende trussel fra Rusland og en amerikansk præsident, der sår tvivl om sin støtte til den fælles forsvarsalliance, Nato.
Pengene skal gå til at opruste Europa i både rummet, cyperspace, på lands, til vands og i luften, men meget mere specifikt er det ikke blevet til endnu.
Så medmindre man sidder med global storpolitik og forsvarsbudgetter til hverdag, kan det være svært helt at få greb om, hvor langt beløbet egentlig rækker på slagmarken.
Med hjælp fra DR's forsvarskorrespondent, Mads Korsager, en lommeregner og hjemmesiden Deagel, der overvåger priser på militært udstyr, forsøger vi her at give en idé om, hvor meget militær slagkraft 6.000 milliarder kroner kan give.
Alle priser og omregninger skal tages med et gran salt, fordi priserne på militært udstyr varierer meget alt efter model, producent, køber, tidspunkt og lignende.
F-35-kampfly
Kampfly.
Dem har der været talt om en del i Danmark i de seneste år, fordi det tilbage i 2016 politisk blev aftalt at købe 27 F-35-kampfly, der skal erstatte de aldrende F-16.
Prisien per styk for 'F-35 Lightning II' ser i dag ud til at være cirka 983 millioner kroner, og med den pris kan EU købe omkring 6.100 af dem.
Netop en opgradering af det europæiske luftforsvar kan være afgørende, vurderer Mads Korsager.
- Et af de huller, som USA efterlader, og som Europa skal prøve selv at fylde ud, er i luften, siger han.
- I de seneste mange konflikter, som vestlige koalitioner har deltaget i, har USA's luftstyrker spillet en kæmpe rolle. Lige fra de to Golfkrige til Natos luftangreb mod Serbien og missioner i Mellemøsten. USA har rå mængder af kampfly og alt det, der skal til for at holde dem i luften, som man kommer til at mangle i afskrækkelsen.
Transportfly
Et godt forsvar skal have styr på logistikken.
Altså hvordan man til lands, vands og i luften kan flytte mad og mennesker fra a til b.
- En ting er kampfly og soldater, men for at en militær styrke er i stand til at slås, skal der være logistik. Noget, der kan flytte de enorme mængder af ammunition, soldater, mad, brændstof og alt muligt andet, kan være transportfly, som USA har i frøers mængde, men det kan også være lastbiler og skibe, siger Mads Korsager.
Det kan det europæiske fly Airbus A400M Atlas for eksempel gøre.
Det står til en pris på 157 millioner euro
, som svarer til cirka 1,17 milliarder kroner.
Rundt regnet kan EU altså få omkring 5.128 transportfly for de 6.000 milliarder.
Kampvogne
Kampvogne varierer som så meget andet militært udstyr en del i pris alt efter model.
Alt afhængig af om EU ser mod en 'Challenger 3' eller en 'Leopard 2 A8', der står til henholdsvis cirka 38,78 millioner og 216,3 millioner, kan man få mellem 27.739 og 154.000 styk.
Hverken leoparden eller den britiske challenger er de eneste på markedet, og Europa har faktisk allerede nogle stykker at gøre godt med.
Men hvis man skal have flere, hvilken slags skal man så vælge?
- Her kommer de europæiske lande til at skulle tage nogle alvorlige samtaler med hinanden, siger Mads Korsager.
- Skal Europa satse på Leopard-kampvognene af tysk oprindelse, skal vi gå med briternes Challenger eller er det Frankrigs stolthed, Leclerc-kampvognen, for eksempel. Men i modsætning til andre våbentyper, så er Europa godt kørende her. Spørgsmålet er bare, om man kan producere nok - tilstrækkeligt hurtigt.
Flyvende tankstationer
Kampfly har brug for rigtig meget brændstof.
De kan ikke flyve særligt langt på literen, og det er mildest talt ikke-kampdygtigt at skulle lande og lette for at tanke hele tiden.
Derfor findes der en slags flyvende tankstationer - for eksempel 'A330 MRTT'. Det koster cirka 300 millioner dollar - omregnet cirka 2,06 milliarder kroner stykket.
Går man ud fra den pris, kan EU for sine 6.000 milliarder anskaffe cirka 2.912 af dem.
Uanset om det bliver dét specifikke fly eller ej, kunne det meget vel være noget af det udstyr, nogle af pengene skulle bruges på, siger Mads Korsager.
- Dominans i luften er vigtigt for den måde, som Nato og alle mulige andre moderne styrker kæmper. For at kunne dominere luften er kampfly vigtigt. Men det er nogle tørstige banditter, så for at kunne lave operationer med dem, er det alfa og omega, at de kan blive tanket op i luften, og det er også en service, som USA's flåde af tankfly hidtil har stået for, siger han.
- Der har Europa ikke nok selv - endnu.
Læs EU-analytiker Per Bang Thomsens
analyse af medlemslandenes ""skelsættende krisetopmøde"" her
:"
https://www.dr.dk/nyheder/udland/analyse-den-ene-bruger-en-koedhammer-den-anden-en-skalpel-men-trump-og-xi-har-det,,,,,2025-03-07T14:21:00+00:00,,"ANALYSE:
Den ene bruger en kødhammer, den anden en skalpel, men Trump og Xi har det tilfælles, at de vil en anden verdensorden
Xi Jinping har århundredets mulighed for at forme verden i sit billede - men det kræver at han giver sig lidt, og det har han ikke for vane.
Læs op
Kinas præsident, Xi Jinping, havde profetisk ret, da han for to år siden stod på Kremls fortrappe og fortalte Vladimir Putin ""at verden er vidne til forandringer, vi ikke har set i 100 år.""
De forandringer udfolder sig for øjnene af os i disse uger.
Men den andel del af sætningen, ""det er os, der driver de forandringer"", ser mindre sand ud.
Forandringerne bliver i stedet sat i bevægelse af Donald Trump i Det Hvide Hus. Selv hvis Xi havde haft magt og agt til det, ville han aldrig kunnet have udført Trumps mesterstykke med at slå splid mellem Europa og USA, så hurtigt og så effektivt.
Når Xi ellers sidder på sit kontor i Beijing og beskuer verden, er hans opmærksomhed stift rettet mod USA. Kinas største udfordring - og han er kampklar.
- Om det sig en toldkrig, en handelskrig, eller andre former for krig, så er vi klar til at kæmpe til den bitre ende, sagde hans udenrigsministerium tirsdag på et spørgsmål om ny straftold mod kinesiske varer på vej ind i USA.
USA alene er fortsat en stor udfordring, men USA uden sine allierede er meget mere håndterbar. USA i direkte strid med sine allierede er en hed, grænsende til en våd drøm, i Beijing.
Trump er lidt mere ligetil at forstå
Trump er god for os, der forsøger at forklare Xi Jinpings Kina til omverdenen. De to ser verden på nogenlunde samme måde, men hvor Xi pakker det ind i lange taler, siger Trump det bare, som det er: Vi er et stort magtfuldt land, der er ingen derude med samme magt som os, derfor skal andre lande gøre, hvad vi siger.
Straftold i runde tal mod et helt land eller kontinent er en ublu repressalie. Men ideen med at straffe et land, der har gjort noget, man ikke kan lide, med handelsrestriktioner, er en favorit i Beijing.
Det mærkede nordmændene og deres lakseproducenter, japanerne og deres fiskere, taiwanerne og deres mangobønder, brasilianerne og deres kvægavlere, de franske cognacbryggere, og ikke mindst de danske svinebønder.
Danmark valgte i EU-regi at stemme for at hæve tolden på kinesiske el-biler, og det var de danske svineavlere, der fik det at føle. Sidste uge lukkede Danish Crown sin tabsgivende fabrik i Kina.
Den opmærksomme læser vil se en sammenhæng i det ovenstående: landbrug og fødevarer. Det er der en grund til.
Hver gang man begrænser import af en fødevare, hjælper man sine egne producenter - hvilket også er Trumps ambition med sin handelspolitik.
Tirsdag svarede Kina igen på Trumps told ved at gå efter amerikanske kyllinger, frugt, bønner og en række andre fødevarer.
Den europæiske mulighed
I den dybere og dybere revne mellem EU, Ukraine og USA, er der lige nu en kæmpe mulighed for Kina at stikke hovedet ind. Kommer de så til at gribe den mulighed og få opfyldt deres dybe ønske om et Europa, der er sødere ved Kina?
Umiddelbart nej.
Forholdet mellem Kina og EU er skidt. I Beijing har man brugt de sidste mange år på at kalde europæerne for amerikanske skødehunde og ukrainerne for amerikanske proxyer, der kun er i krig med Rusland, fordi USA tvinger dem til det.
Men uanset hvor skødehunds-agtig EU er, så stikker europæiske stridigheder med Kina dybere end amerikansk pres. I EU mener man, at Kina snyder med sin handelspolitik. Kina holder europæiske virksomheder ude af sit marked og støtter sine egne virksomheder økonomisk, så de europæiske ikke kan konkurrere på lige fod i Europa og resten af verden.
Læg dertil Xis nære venskab med Putin, som han har stået brat og last med siden krigens start.
Hvis Kina skal gribe den europæiske mulighed, kræver det, at man giver sig en smule og ændrer sin retorik og politik. Det første kan godt ske, det sidste er svært at forestille sig. I Beijing vil man ikke lade sin politik blive bestemt af andre, i særdeleshed ikke fortidens kolonialister. Subsidier til højre og venstre er en hjørnesten i den måde, man fører politik på i Kina.
Det ukrainske stridspunkt
Xi er heller ikke på nogen måde på vej til at smide sit forhold til Putin under bussen. De to lande har en fælles ambition om at nedbryde den gamle verdensorden, og Ukraine er første skridt på den vej.
Da Joe Biden stadig var præsident i USA, lignede det gevaldigt, at Xis støtte til Rusland ville skade Kina. Joe Biden rejste verden rundt og talte om en alliance af demokratier, der sammen skulle stå imod den nye onde akse af Rusland, Kina, Nordkorea og Iran.
En afslutning på krigen var i Kinas interesse dengang. I dag ser det anderledes ud. Rusland er blevet dybt afhængig af Kina. Ukraine er den afgørende splittelse i EU-USA-forholdet og selv, hvis revnen skulle føre til større fælles fodslag i EU, vil man i Europa stadig være så optaget af Rusland, at man ikke har tid og penge til også at udkæmpe en større handelsstrid med Kina.
I den post-amerikanske verdensorden har verdens demokratier ikke længere verdens største økonomi og militær i ryggen, når de skal stå imod kinesisk pres.
Århundreds forandringer udfolder sig i disse uger, og Xi er sågar vågen til at opleve det hele."
https://www.dr.dk/nyheder/udland/loyale-assad-folk-i-drabelige-kampe-med-det-nye-styre,Loyale Assad-folk i drabelige kampe med det nye styre,,Magtskifte i Syrien,,2025-03-07T13:12:00+00:00,Mathilde Faurby,"Loyale Assad-folk i drabelige kampe med det nye styre
Mindst 71 er blevet dræbt i kampe, oplyser det Det Syriske Observatorium for Menneskerettigheder.
Læs op
Det var lettelsens suk for mange syrere, da Bashar al-Assad i december måned
blev væltet
efter 55 års diktatur under Assad-familien.
Billeder af syrere, der strømmede ud på gaden, befriede fanger fra Assads torturfængsler og væltede og knuste statuer og symboler på diktaturet, fyldte i nyhedsmedier verden over.
Men der var også dele af befolkningen, som blev indendørs de dage, hvor mange andre styrtede ud. Dem, der var glade og tilfredse med Assad på magten, og følte sig truet af de nye magthavere.
Det har resulteret i løbende sammenstød mellem Assad-loyale militser og styrker fra det nye styre, oprørsgruppen Hay'at Tahrir al-Sham (HTS), der satte Assad af magten.
I går aftes eskalerede det.
Det Syriske Observatorium for Menneskerettigheder (Sohr)
beretter
om 71 dræbte i områder langs Syriens kyst i kampe mellem styrker fra Forsvars- og Indenrigsministeriet og bevæbnede Assad-loyale mænd.
Af dem var 35 medlemmer af regeringen, og 32 var folk med tilknytning til Assad-regimet. Fire var civile, skriver observatoriet. DR kan ikke uafhængigt bekræfte disse tal.
Efter aftenens hændelser annoncerede myndighederne ifølge Sohr et 24-timers udgangsforbud i Latakia, Tartus og Homs-provinserne.
Derudover skulle de have taget næsten fuld kontrol over byen Jableh, skriver de yderligere.
En enlig svale?
Selvom Assad-styret blev nedkæmpet, og Bashar-al-Assad og familien flygtede til Rusland, finder man stadig opbakning til ham flere steder i landet. Det har resulteret i væbnede hændelser mellem styret og forskellige væbnede grupperinger siden regiments kollaps.
Denne gang er det dog en betydelig eskalering, siger DR's Mellemøstkorrespondent Puk Damsgård.
Og de Assad-loyale militser er ikke amatører i kamp, fortæller hun.
- De væbnede Assad-loyale militser og tidligere soldater i regimets hær er i udgangspunktet erfarne, fordi de har været mobiliseret i årevis som loyale støtter til Assad-styret, hvor de er kendte for, ligesom Assad-regimets militær, at udføre brutal vold mod befolkningen - og nu er deres mål at skabe ustabilitet og true det nye styre.
Den modstand kommer ret ubelejligt for den nye præsident, der i forvejen befinder sig i en udfordret position, fortæller hun.
Optøjer i det gamle regimes højborg
De Assad-loyale militser udførte angiveligt flere koordinerede angreb på regeringsstyrker i færd med en sikkerhedsoperation i Latakia.
Og Latakia er ikke hvilket som helst område i Syrien. Det er nemlig det gamle regimes højborg, hvor en stor del af befolkningen tilhører samme alawitiske sekt som Assad.
Borgere i kystområdet har siden regimets fald klaget over gentagne angreb og intimideringer fra de nye sikkerhedsstyrker. Efter kampene har en talsmand for det syriske forsvarsministerium, Hassan Abdul Ghani, på stats-tv advaret de Assad-loyale styrker om at ""lægge våbnene eller møde jeres uundgåelige skæbne"". Det skriver
BBC
.
En stabilisering af Syrien er derfor afgørende for de nye magthavere, der står over for talrige andre udfordringer, fortæller Puk Damsgård.
- Syrien befinder sig i en yderst sensitiv overgangsfase efter mere end 50 års diktatur og en lang borgerkrig, som har fragmenteret befolkningen. Udfordringerne står i kø i en sådan overgangsfase, hvor det handler om at få skabt en politisk vej frem og sikre stabilitet og opbygge økonomien, der ligger i ruiner.
- Man kan sige, at uanset hvem der sidder på magten i en syrisk overgangsfase, er det både en historisk mulighed, men også en udfordring fra helvede, siger Puk Damsgård.
Hvorvidt aftenens og nattens angreb er en enlig svale eller begyndelsen på en større væbnet modstand mod det nye overgangsstyre, er endnu uklart, vurderer hun.
- Det nye militær er ikke opbygget endnu, så sikkerhedsstyrkerne fra det nye styre kan ende med at blive spredt tyndt ud, hvis modstanden vokser.
Hør mere om Assads fald i podcastserien 'Tyrannens fald', hvor Puk Damsgård rejser til Syrien for at undersøge, hvem de nye magthavere er, og hvad fortiden betyder for fremtiden i Syrien"
https://www.dr.dk/nyheder/udland/unge-danskere-i-ly-cyklon-i-australien-det-svaereste-er-berolige-min-familie,Unge danskere i ly for cyklon i Australien: 'Det sværeste er at berolige min familie’,,,,2025-03-07T10:38:00+00:00,Anna Danielsen Gille,"Unge danskere i ly for cyklon i Australien:
'Det sværeste er at berolige min familie’
Fem unge danskere sidder under dæk på en sejlbåd i en australsk bugt, hvor uvejret ventes at toppe i nat lokal tid.
Læs op
I en båd der gynger, sidder fem danskere og prøver at få det bedste ud af situationen.
Himlen er grå, vandet - som plejer at være indbydende turkisgrønt - er godt grumset til, og alt ryster lidt hele tiden.
Det beretter to jordomsejlende unge mennesker, der har ligget anker i fire dage på Australiens sydøstkyst nær Golden Bay, hvor det trækker mere og mere op til uvejr.
Her går cyklon Alfred - en tropisk storm - i land mellem i aften og i morgen lokal tid.
- Vi kan bare sidde og vente og håbe på, at det ikke bliver så slemt, som nogle af prognoserne forudser, lyder det fra Phillip Knudsen på en telefonforbindelse, hvor vindens susen ligger som baggrundstøj.
Han er en af de to ansvarlige på sejlbåden 'Saga', hvor fem danske unge i alderen 23 til 32 år har siddet under dækket i fire dage i ly for uvejret.
- Vi bruger tiden på at hygge os og forberede det, vi kan, siger Lise Christensen, som er en af gasterne.
Cyklonen Alfred er en kategori 2-cyklon ud af en skala på fem.
Den kommer med vindstød på mellem 126 til 164 kilometer i timen, hvilket ifølge australske medier har kraft nok til at kunne ødelægge huse og vælte træer, mens strømafbrydelser også er forventelige. Allerede nu har flere end 80.000 mennesker været uden strøm, skriver BBC.
Tilbudt evakuering
Den danske sejlbåd ligger i en lavvandet bugt nær Golden Coast, og derfor er bølgerne begrænsede.
Selvom uvejret ikke helt er gået i land endnu, kan naturens kræfter mærkes. På den anden side af bugten, er der bølger på 14 meters højde.
I bugten har der i nat været vindstød på op til 24 meter i sekundet, og det kunne mærkes i båden, fortæller Lise Christensen.
- Så jeg er spændt på, hvis vi når op på de forventede 45 sekundmeters vindstød, hvordan det kommer til at føles, siger hun.
Myndighederne har rådet befolkningen til at blive inden døre, men de unge danskere har valgt at blive på deres båd, selvom de også har haft muligheden for at blive evakueret, fortæller de.
Det australske politi har været rundt i speedbåde og på jetski for at tjekke op på alle de fartøjer, der ligger for anker i bugten, for at kortlægge de mennesker, der er ombord.
- Det lød ikke, som om at de syntes, det var en dum idé, at vi blev her, og andre er også blevet på deres både, siger Phillip Knudsen.
Holdet ombord har indført nattevagter, så der er tjek på situationen fra dækket, og så sover de lidt mindre og lidt mere uroligt, end de plejer.
Ud over det er humøret relativt højt.
- Vi har pakket en del bøger og brætspil, som vi sidder og hygger med, og de sidste aftener i træk har vi set film og spist popcorn, siger Lise Christensen.
Hun føler sig tryg ved situationen og har også på fornemmelsen, at de andre gør det samme.
- Det sværeste for mig er at berolige min familie derhjemme. Jeg kan mærke på nogle af de beskeder, jeg får, at de er bekymrede, siger Lise Christensen.
Udenrigsministeriet ha
r tidligere på ugen opfordret danskere i Australien
til at følge myndighedernes anvisninger og holde kontakt med pårørende.
'Uvurderlig erfaring' for en lang jordomsejling
De australske vejrmyndigheder har varslet, at Alfred også vil aflevere 800 milimeter regn.
Ifølge Phillip Knudsen forbereder de sig på, at den store mængde vand i værste fald kan medføre havstigninger i bugten, som kan gøre hele situationen værre.
- Det kan medføre en stor ændring i vandstanden og strømmen, og påvirke den måde vores båd ligger i vandet på, siger han.
Philip er sammen med kammeraten Niels øverstkommanderende for flokken på båden. De er begge påvirkede af at være på dupperne hele tiden for at monitorere situationen, men ser det også som en øvelse på deres tre år lange rejse, der begyndte i januar.
De to unge mænd har nemlig lånt Niels' fars båd og skal efter sejlturen om Australien ud på en lang rejse, blandt andet til New Zealand, Fransk Polynesien, Fiji og Marquesasøerne, mens de også forventer at runde Japan og Indonesien på et tidspunkt.
Løbende vil forskellige mennesker støde til og fra.
- Det er nok ikke sidste gang, vi kommer ud for ekstremt vejr, så det er uvurderlig erfaring for os, siger Phillip Knudsen og tilføjer:
- Vi gør alt for at lære af situationen. Og så kunne vi ikke være mere heldige med de gaster, vi har med, som stoler på os og er gode til at hjælpe."
https://www.dr.dk/nyheder/udland/valg-i-usa/morgenpost-fra-usa-trump-udskyder-told-paa-grund-af-en-handelsaftale-som,,Valg i USA,Morgenpost fra USA,,2025-03-07T06:00:00+00:00,,"Morgenpost fra USA:
Trump udskyder told på grund af en handelsaftale, som han selv har indgået
Told på import fra Canada og Mexico skal nu ikke omfatte varer omfattet af handelsaftalen USMCA.
Læs op
Jeg havde faktisk planlagt en lille reportage fra det lokale supermarked i dag. De tomme grøntsagskasser skulle foreviges; jeg ville begynde ved tomaterne, hvor jeg forventede svind, og så bevæge mig videre til avocadoerne, hvor jeg forventede tomme hylder i metervis.
Og nå ja, så mangler vi havregryn herhjemme, så jeg skulle alligevel derned.
Men alt tyder på, at jeg godt kan få i både indkøbspose og sæk. Trump har sat dele af de bebudede toldsatser på import fra Canada og Mexico på pause i en måned,
så dagligvarer kommer fortsat ind i USA
til de sædvanlige garderhøje priser.
Morgenpost fra USA
i dag om tolden, der alligevel ikke kom.
The U.S.-Mexico-Canada Agreement (USMCA)
For tre dage siden skrev jeg i
Morgenpost fra USA
om,
hvordan toldsatserne ville ramme det amerikanske bilmarked
. Den artikel
er overhalet af virkeligheden flere gange
, siden den udkom.
Så lad mig bare sige dette: Klokken nærmer sig midnat i New York torsdag den 6. marts, og i skrivende stund har Donald Trump sat en del af toldsatserne på mexicanske og canadiske varer på pause indtil den 2. april.
Hvorfor er det ikke den 1. april, spørger du? Ja, det er rent faktisk, fordi
Trump så frygter, at folk vil tro, at der er tale om en aprilsnar
.
Begrundelsen for at udskyde den importtold på 25 procent, der trådte i kraft tirsdag, er, at
tolden ikke skal omfatte varer i den nordamerikanske handelsaftale USMCA
, som Donald Trump selv har indgået med Mexico og Canada tilbage i 2020.
Det betyder, at der ikke længere
er 25 procent told på omkring halvdelen af de varer, USA importerer fra Mexico, og omkring 40 procent af de varer, USA importerer fra Canada
.
Den resterende vareimport, der ikke er omfattet af USMCA, er altså stadig pålagt told på 25 procent. Dette drejer sig mestendels om varer, der ikke udelukkende er produceret i de tre lande.
Det er anden gang, at Donald Trump udskyder told på import fra Canada og Mexico. Men de ti procent ekstra told, der tirsdag blev pålagt varer fra Kina,
og som Kina lovede at gengælde
, består så vidt vides.
Donald Trump kan indsætte og fjerne told ved dekret,
fordi han har erklæret undtagelsestilstand ved grænsen på grund af den illegale indvandring til USA og de stoffer, der krydser USA's grænser
.
Men Donald Trump begrunder ofte sine told-ideer med, at flere lande har en positiv handelsbalance over for USA. Det betyder, at landene sælger flere varer til USA, end de importerer den anden vej.
Trump mener, at han ved at lægge told på varer fra disse lande kan opnå, at amerikanerne køber flere varer, der er produceret i USA. Indtil videre er store dele af tolden på varer fra Canada og Mexico sat på pause indtil den 2. april, hvor Trump i øvrigt har varslet gengældelsestold mod hele verden.
Altså skal alle lande, der har told på varer fra USA, forvente at få samme told tilbage til april. Det er ikke en aprilsnar.
Det var
Morgenpost fra USA
med sidste nyt. Vi skrives ved på mandag, hvor Donald Trump har været præsident i 49 dage."
https://www.dr.dk/nyheder/udland/eu/trump-rusland-og-krigen-i-ukraine-presser-eu-landene-til-skelsaettende-kursskifte,På et historisk topmøde fik EU-landene en ”stor økonomisk muskel” til at booste deres forsvar,,,,2025-03-06T23:02:00+00:00,,"På et historisk topmøde fik EU-landene en ”stor økonomisk muskel” til at booste deres forsvar
EU-landene er på rekordtid blevet enige om at finde ekstra milliarder til at styrke forsvaret i Europa.
Læs op
Verden er på rekordtid blevet mere uforudsigelig og farlig, og derfor er Danmark og de øvrige EU-lande nu klar til at genopruste massivt efter årtier, hvor de over en bred kam har underprioriteret deres forsvar og sikkerhed.
Det er meldingen fra medlemslandenes stats- og regeringschefer efter torsdagens skelsættende krisetopmøde i Bruxelles, hvor de var samlet for netop at diskutere, hvordan de sammen kan styrke Europas sikkerhed.
Her er de blevet enige om hurtigst muligt at finde yderligere 6.000 milliarder kroner – både offentlige og private – for at øge og intensivere deres forsvarsinvesteringer, så de i langt højere grad kan tage vare på deres egen sikkerhed i fremtiden.
Det er ifølge statsminister Mette Frederiksen (S) i den grad positivt, at EU-landene nu har fået ""en ret stor økonomisk muskel på plads"" til at kunne styrke den europæiske forsvarsindustri.
- Det er nogle hårde og brutale ord med 'oprustning' og 'kampkraft'. Men med den situation, vi er blevet placeret i, er det lige nu den eneste vej frem for Europa. Så jeg er glad, og vi kan godt være stolte af det gamle kontinent i dag, siger hun.
USA har skabt usikkerhed
For europæerne står over for ""en klar og nærværende fare i et omfang, som ingen af os har set i vores voksne liv"", som EU-kommissionsformand Ursula von der Leyen har formuleret det. Det skyldes både krigen i Ukraine, den voksende trussel fra Rusland og ikke mindst også Donald Trumps tilbagevenden til Det Hvide Hus.
For den nye amerikanske præsident har nemlig gentagne gange sået tvivl om USA's sikkerhedsmæssige engagement i Nato og derved også i Europas sikkerhed.
- Jeg mener, det er almindelig sund fornuft, at hvis de (de europæiske lande, red.) ikke betaler, så vil jeg heller ikke forsvare dem, lød det så sent som torsdag fra præsident Trump.
Det har rystet mange rundt om på kontinentet. Herunder også i Danmark, som ellers er kendt som et af de absolut mest proamerikanske lande i Europa.
Men det er nødvendigt at ændre kurs, siger Mette Frederiksen, som ellers tidligere har stået skarpt på, at der ikke må komme så meget som et A4-ark ind mellem Europa og USA.
- Vi ønsker fortsat samarbejde. Men det er tydeligt for enhver, at med den usikkerhed, der er skabt, og den enorme aggression vi ser fra Ruslands side, så skal vi meget mere i Europa, siger hun.
Kursen er sat
Den alvor er nu også ved indfinde sig i de europæiske hovedstæder, og torsdag aften valgte medlemslandenes ledere så at lave et historisk kursskifte om at bruge netop EU-samarbejdet til at styrke deres forsvar og sikkerhed.
EU har ellers ikke tidligere spillet nogen markant rolle, når det kommer til forsvar og sikkerhed, men det har på bare få uger ændret sig. Og det er heller ikke mere end to dage siden, at Ursula von der Leyen præsenterede sin ""Genoprust Europa""-plan, som stats- og regeringscheferne nu har blåstemplet, og som skal danne grundlag for at sikre medlemslandene det nødvendige økonomiske råderum til de milliardstore investeringer.
Et af redskaberne er at lempe EU’s ellers stramme budgetregler, så medlemslandene ikke bliver straffet, hvis de bruger ekstra penge på forsvar og sikkerhed.
Derudover er der opbakning til, at Europa-Kommissionen kan optage lån for godt 1.100 milliarder kroner, som derefter kan lånes videre til medlemslande, der skal ud at investere i blandt andet luft- og missilforsvar, artillerisystemer, missiler og droner.
Nu skal Europa-Kommissionen så udarbejde konkrete forslag, som landene så kan tage endelig stilling til. De skal præsenteres inden den næste topmøde, som finder sted om to uger.
Men kursen er sat, og flere politikere, heriblandt den kommende tyske kansler, Friedrich Merz, har allerede varslet nye, milliardstore investeringer i forsvaret.
Anderledes ser det ud i især Sydeuropa, hvor flere lande, heriblandt Italien og Spanien, bruger relativt få penge på deres forsvar. Men presset på dem er nu steget.
Ungarn siger nej til Ukraine
Samtidig bakker alle medlemslandene på nær Ungarn op om, at de vil blive ved med at støtte ukrainerne militært i deres nu mere end tre år lange kamp mod russerne.
De vil blandt andet fortsætte den militære, økonomiske og politiske støtte til Ukraine, og alene i år vil de støtte ukrainerne med knap 230 milliarder kroner. Og Ursula von der Leyen håber også, at medlemslandene vil bruge det nye låneinstrument til at ""anskaffe de nødvendige militære kapaciteter, som derefter kan gives til Ukraine.""
Men den ungarske premierminister, Viktor Orbán - som er en nær allieret af både den amerikanske præsident, Donald Trump, og har tætte forbindelser til den russiske præsident, Vladimir Putin - vil ikke bakke op om den del af konklusionerne, der handler om Ukraine.
Han har længe været lodret uenig i den linje, som de andre medlemslande har over for krigen i Ukraine. Og selvom det brede ønske inden topmødet var, at EU-landene kunne sende et fælles signal om, at de står samlet, så afviste Viktor Orbán det til syvende og sidst.
Mette Frederiksen tager det dog ikke så tungt.
- Jeg har siddet med til efterhånden mange møder, og Viktor Orbán og Ungarn har stået et andet sted i denne konflikt, i denne krig, i denne situation i ganske lang tid, så intet er ændret, siger hun og fortsætter:
- Det er rigtig, rigtig godt, at det er 26 lande i EU – med alt, der sker omkring ørerne på os – står fast på vores støtte til vores støtte til et andet europæisk land."
https://www.dr.dk/nyheder/udland/europaeiske-satellitter-skal-goere-ukraine-mindre-afhaengig-af-elon-musks-starlink,Europæiske satellitter skal gøre Ukraine mindre afhængig af Elon Musks Starlink,,,,2025-03-06T19:41:00+00:00,Villads Rostrup,"Europæiske satellitter skal gøre Ukraine mindre afhængig af Elon Musks Starlink
Den franske satellitvirksomhed Eutelsat snakker med EU om at supplere satellitforbindelse til Ukraine.
Læs op
Ukraine skal ikke længere kun være afhængig af Elon Musks netværk af satellitter, Starlink.
I tirsdags skrev
Financial Times
, at den franske satellitvirksomhed Eutelsat taler med europæiske regeringer om at tilbyde Ukraine yderligere satellitforbindelse.
Og de her tiltag kommer efter spekulationer, bekymringer og en usikkerhed om hvorvidt Elon Musk, der ejer Starlink-satellitterne, vil fortsætte med at tilbyde internet i Ukraine, kunne
Reuters
fortælle i slutningen af februar. Dette har Musk dog afvist at ville gøre.
- Det kommer i lyset af, at vi ikke længere kan tage for givet, at USA har Ukraines ryg, og derfor bliver Ukraine nødt til at se mod Europa, som er den mest oplagte mulighed for en erstatning af Starlink, siger Christina Toldbo, der er astrofysiker og Ph.D. i rumteknologi hos DTU Space.
Ikke én-til-én erstatning
I 2023 opkøbte Eutelsat det britiske firma OneWeb, der ligesom Starlink har satellitter i lavt kredsløb, som udbyder internet.
I modsætning til Elon Musks satellitvirksomhed, der tæller cirka 7.000 satellitter i kredsløb, så er det et lidt mere beskedent antal, som OneWeb har svævende rundt om jorden på cirka 630.
Derfor kan der til at starte med heller ikke tales om en én-til-én erstatning af satellitforbindelse.
- Det kan i første omgang supplere og så på et tidspunkt gøre Ukraine mere uafhængig af Starlink, siger Christina Toldbo.
Ifølge astrofysikeren er Starlink et af de første systemer, der har tilbudt de her relativt billige ground stations, som militære enheder har kunnet tage med ud på slagmarken.
Det står i kontrast til de normale satellitter, der har haft forbindelse til en antenne på en bygning eller et radiotårn, der er mere udsat for at blive ramt af et missil og dermed få ødelagt kommunikationsvejene.
- Starlink har derfor stor betydning for Ukraines kommunikationsmuligheder samt muligheden for at styre droner, siger Christina Toldbo.
Et stort tilbageslag
Reuters
kunne i slutningen af februar skrive, at amerikanske forhandlere havde ""luftet muligheden for at lukke for Ukraines adgang til Starlinks satellitsystem"" i forbindelse med mineralaftalen.
Noget, Elon Musk altså efterfølgende har været ude at sige, ikke var rigtigt.
Starlink er blevet den primære kommunikationskilde både for befolkningen, kritisk infrastruktur og militært i Ukraine.
Derfor har techmillardæren også blandet sig i, hvor og hvordan ukrainerne må bruge Starlink, siger Chrstina Toldbo.
- Elon Musk startede for flere år siden med at sige, at Starlink ikke skulle være militært, siger astrofysikeren.
- Han har blandt andet fjernet Ukraines mulighed for at styre droner ind over Rusland ved hjælp af Starlink, så det er ikke kun et spørgsmål om, at han bare slukker for det hele, men om han kan bestemme, hvad ukrainerne bruger det til, hvornår og hvordan.
Hvad vil der ske, hvis Elon Musk alligevel beslutter sig for at gøre alvor af ikke bare at bestemme, men trække stikke helt?
- Selv hvis man har andre satellitter, så skal de trænes op i nye systemer og nye måder at gøre det på, så det vil være et stort tilbageslag, men ikke nødvendigvis et helt katastrofalt tilbageslag, siger Christina Toldbo.
Tirsdag sagde Eutelsat, at ""man samarbejder med europæiske institutioner og forretningspartnere"", og at man har udstyr, der ""hurtigt kan blive opstillet i Ukraine til at skabe forbindelse til de kritiske missioner og infrastruktur"",
skriver Financial Times
.
Du kan lytte til interviewet med Christina Toldbo fra P1 Morgen her:"
https://www.dr.dk/nyheder/udland/eu/trump-har-saaet-alvorlig-tvivl-om-usas-opbakning-til-europa-og-nu-afviser,Trump har sået alvorlig tvivl om USA's opbakning til Europa. Og nu afviser Frederiksen ingenting på forhånd,,,,2025-03-06T14:28:00+00:00,,"Trump har sået alvorlig tvivl om USA's opbakning til Europa. Og nu afviser Frederiksen ingenting på forhånd
EU's stats- og regeringschefer skal i dag tage stilling til, hvad de fremover vil gøre i forhold til deres forsvar og sikkerhed.
Læs op
Der må ikke komme så meget som et A4-ark ind mellem Europa og USA.
Sådan har budskabet igen og igen lydt fra statsminister Mette Frederiksens (S), når hun i årenes løb er blevet spurgt ind til forholdet til amerikanerne.
Men nu er Donald Trump rykket ind i Det Hvide Hus, og på mindre end to måneder har den nye amerikanske præsident sået alvorlig tvivl om USA's forhold til Europa – ikke mindst om han fortsat vil komme europæerne til undsætning, hvis de skulle gå hen og blive angrebet.
Det er en kendsgerning, som europæerne - hvad enten de vil det eller ej - bliver nødt til at tage bestik af, lyder det nu fra statsministeren, der torsdag deltager i ekstraordinært krisetopmøde med sine EU-kollegaer i Bruxelles.
- Der er jo skabt en usikkerhed fra amerikansk side (om de fortsat er Europas allierede,
red
.), som vi ikke er enige i fra europæisk side. Og der er ikke nogen af mine kollegaer, der kommer til at opsige kontrakten med amerikanerne, siger hun og fortsætter:
- Men der er skabt en usikkerhed - samtidig med at der er et Rusland, der opfører sig stadig mere aggressivt, og som i løbet af kort tid kan være en troværdig trussel. Også imod Nato-landene - hvis vi ikke gør alt det, vi nu har på bordet, nemlig en markant oprustning af Europa.
Vil ikke afvise noget på forhånd
Mette Frederiksen er ikke den eneste europæiske leder, som lige nu har sat spørgsmålstegn ved forhold til amerikanerne.
I går lød det fra den franske præsident, Emmanuel Macron, at franskmændene må indstille sig på en fremtid, hvis amerikanerne ikke længere er der for dem.
- Jeg vil gerne tro, at USA vil stå ved vores side, men vi må være forberedte på, at det ikke bliver tilfældet, sagde han i en tv-tale og tilføjede, at han er klar til at se på, om Frankrigs atomparaply skal udvides til at beskytte de europæiske partnere, heriblandt Danmark.
Den danske statsminister ""afviser ingenting"" på forhånd, som hun formulerede det, da hun blev spurgt ind til det franske forslag inden topmødet.
- Det bliver jeg nødt til at sige. Jeg er optaget af én ting nu, det er forsvaret for Europa. Jeg kommer ikke til at afvise nogle ideer til, hvordan vi sikrer det hurtigst og bedst muligt. Det gælder også det franske forslag, siger hun og understreger, at ""det ikke er noget, vi overhovedet arbejder med.""
Men ""alting bliver nødt til at være inde på bordet nu"", tilføjer hun.
- Jeg håber, at alvoren har sænket sig hos alle nu. Det handler om at forsvare Europa og at afskrække Rusland.
Alle er måske ikke med
Det helt store spørgsmål på dagens topmøde bliver netop, om EU-landenes ledere kan nikke ja til en nye plan fra EU-kommissionsformand Ursula von der Leyen, som kort fortalt skal gøre det lettere og hurtigere for medlemslandene at finde penge til opruste og booste deres forsvar og sikkerhed.
Derudover skal de finde ud af, om de fortsat vil støtte Ukraine, selvom amerikanerne for nylig har sat deres støtte til landet på pause.
Og her er Mette Frederiksen optimistisk, selvom den ungarske premierminister, Viktor Orbán, som er nær allieret af både præsident Trump og den russiske præsident, Vladimir Putin, på forhånd har udtalt sig kritisk i forhold til det. Derudover har den slovakiske premierminister Robert Fico også udtalt sig kritisk.
- Jeg kan ikke love jer, at vi har alle 27 lande med til det hele. Jeg tror, vi må sige, vi efterhånden er der, hvor alle 27 ikke er med. Men det er heller ikke det, der i virkeligheden er det aller, aller vigtigste. Det vigtigste er, at Europa – alle dem, der vil være med – går sammen nu, bruger vores kræfter og penge rigtigt, sagde Mette Frederiksen.
- Vi skal opruste i forhold til vores nationale forsvar, sørge for at den europæiske forsvarsindustri kommer op i omdrejninger og hjælper Ukraine. Det er det, der er dagsordnerne, og der er udgangspunkt for i dag vældigt godt."
https://www.dr.dk/nyheder/udland/i-28-aar-har-usa-naegtet-forhandle-med-hamas-nu-har-de-haft-hemmelige-samtaler,I 28 år har USA nægtet at forhandle med Hamas: Nu har de haft hemmelige samtaler,,Krig mellem Israel og Hamas,,2025-03-06T12:36:00+00:00,Mathilde Faurby,"I 28 år har USA nægtet at forhandle med Hamas:
Nu har de haft hemmelige samtaler
Der er stadigvæk amerikanske gidsler i Gaza. Et enkelt gidsel menes at være i live.
Læs op
For første gang i 28 år er der blevet skabt en direkte linje mellem USA og den palæstinensiske Hamas-bevægelse.
Den er sat i stand for at diskutere de amerikanske gidsler, der befinder sig i Gaza.
Det fortæller Det Hvide Hus' pressetalsperson, Karoline Leavitt, ifølge nyhedsbureauet AP.
USA har ellers nægtet at snakke direkte med Hamas, siden USA's udenrigsministerium i 1997 stemplede Hamas som terrororganisation. Hamas er også på EU's terrorliste.
Det er USA's udsending for gidsler, Adam Boehler, som har ført samtalerne med Hamas. Samtalerne fokuserede ifølge Det Hvide Hus på de amerikanske gidsler, mens de ikke melder noget om, hvor og hvornår møderne har fundet sted.
Ifølge det amerikanske medie
Axios
, der har talt med to kilder med kendskab til diskussionerne, har der fundet flere møder sted mellem Boehler og repræsentanter fra Hamas de seneste uger. Temaet har hovedsageligt været en eventuel frigivelse af amerikanske gidsler i Gaza, skriver de.
Der befinder sig fem amerikanske gidsler i Gaza, som blev taget som gidsler 7. oktober i 2023, da Hamas udførte sit terrorangreb i Israel. Fire af dem er bekræftet døde af Israels militær, men den sidste menes at være i live.
USA bryder med princip
At få gidslerne frigivet har været et af Trumps helt store mål, siden han blev indsat som præsident, fortæller DR's korrespondent i Mellemøsten, Nanna Muus Steffensen.
- Trump har siden januar, inden han overhovedet blev indsat som præsident, gjort gidslernes frihed til sin sag.
I aftes landede der så en advarsel fra Donald Trump på hans eget sociale medie, Truth Social, direkte henvendt til Hamas:
- I kan selv vælge. Frigiv alle gidsler nu, ikke senere, og aflever med det samme alle lig af de personer, som I har dræbt, ellers er det slut for jer.
Om Trumps trusler bærer frugt må vise sig i de kommende dage, fortæller Nanna Muus Steffensen. Men det er sket før, at Hamas har ændret kurs, når Trump har sendt direkte trusler afsted, fortæller hun.
- I januar sagde han, at helvede ville bryde løs i Gaza, hvis ikke Hamas indgik en våbenhvileaftale, som de så gjorde. Igen i februar kom han med lignende trusler, da Hamas truede med ikke at ville frigive tre gidsler som planlagt.
Våbenhvile i en tynd tråd
Her til morgen advarede Hamas' talsperson Hazem Qassem imod, at Trumps udtalelse kan ""komplicere våbenhvileaftalen."" Det skriver
CNN
.
En våbenhvileaftale, som allerede hænger i en tynd tråd.
I lørdags stoppede første fase af våbenhvilen officielt, men anden fase er langt fra forhandlet på plads, selvom det var planen.
Israels premierminister, Benjamin Netanyahu, har forsøgt at få første fase forlænget, mens Hamas insisterer på at rykke videre til fase to. Det har nu fået Israel til at lukke for al nødhjælp ind til Gaza.
Nødhjælp, som langt størstedelen af Gazas befolkning er afhængig af, beretter FN's palæstinensiske nødhjælpsorganisation,
UNRWA
."
https://www.dr.dk/nyheder/udland/rumaenske-myndigheder-har-anholdt-seks-personer-der-beskyldes-bemaerkelsesvaerdigt,"Rumænske myndigheder har anholdt seks personer, der beskyldes for bemærkelsesværdig plan",,,,2025-03-06T12:20:00+00:00,Rasmus Jungersen,"Rumænske myndigheder har anholdt seks personer, der beskyldes for bemærkelsesværdig plan
Ifølge myndighederne ville gruppen blandt andet indsætte en ny regering med hjælp fra Rusland.
Læs op
Rettelse: Tidligere havde vi ved en fejl skrevet, at personerne ikke længere er velkomne i Rusland. Men der er selvfølgelig tale om Rumænien. Vi beklager fejlen.
Den rumænske anklagemyndighed har i dag anholdt seks personer, der beskyldes for at ville vælte staten med hjælp fra Rusland.
De mistænkte blev anholdt i går, oplyser den rumænske anklagemyndighed for organiseret kriminalitet ifølge nyhedsbureauet Reuters.
- Fra 2023 dannede fem af de tiltalte, sammen med en mistænkt, en organiseret kriminel gruppe med det formål at underminere den rumænske stats suverænitet og uafhængighed ved politisk at underminere landets forsvarskapacitet, lyder det i en erklæring fra anklagemyndigheden.
Ifølge de rumænske myndigheder omfattede gruppens mål både at indsætte en ny regering, opløse den nuværende forfatningsmæssige orden, indføre et nyt flag og nationalsang samt ændre landets navn.
- Medlemmerne af den kriminelle gruppe kontaktede gentagne gange agenter for en fremmed magt, der befinder sig både i Rumænien og Rusland, lyder det videre i erklæringen.
Anklager: To personer rejste til Moskva
Gruppens planer stoppede, ifølge de rumænske anklagere, ikke der.
Gruppen, der blandt andet omfattede en pensioneret generalmajor, skulle have forsøgt at forhandle med ”eksterne kræfter” om en mulig tilbagetrækning af Rumænien fra Nato, skriver Reuters.
- To af de tiltalte rejste i løbet af januar til Moskva, hvor de kom i kontakt med folk, der var villige til at støtte gruppens forsøg på at overtage statsmagten i Rumænien, lyder det fra anklagemyndigheden.
Anholdelsen af de seks personer skete samme dag, som Rumænien erklærede den russiske ambassades militærattaché i landet og hans stedfortræder for personae non grata, skriver Reuters.
På diplomatsprog betyder det, at personerne ikke længere er velkomne i Rumænien og skal hjemkaldes. Ifølge Rumænien har russernes handlinger været i strid med diplomatiske regler.
Rusland sagde i går, at man ville svare igen, men landet har endnu ikke kommenteret på gårsdagens anholdelser.
Et rumænsk politisk limbo
Forholdet mellem Rusland og Rumænien har længe været anspændt – særligt efter landets forfatningsdomstol i december annullerede første runde af præsidentvalget.
Det skete, efter den rumænske sikkerhedstjeneste fremlagde dokumenter, der pegede på, at Rusland havde udført ""aggressive"" hybridangreb mod landet
i forbindelse med valget
.
Vinderen af første runde var højst overraskende kandidaten Călin Georgescu, som er pro-russisk, modstander af både EU og Nato samt imod at levere militærhjælp til Ukraine.
Rusland har afvist anklagerne.
Ifølge de rumænske anklagemyndigheder er anholdelserne i går dog ikke relateret til Georgescu, som lige nu også
efterforskes
for at have dannet en antisemitisk organisation og at fremme krigsforbrydere.
Rumænien befinder sig derfor i et politisk limbo lige nu, som ikke blev mindre, da landets præsident, Klaus Iohannis, i februar meddelte, at
han trådte tilbage
.
Det skete dagen inden parlamentet skulle stemme om et forslag, der handlede om at fjerne ham fra posten.
Efter planen skal der afholdes et nyt præsidentvalg i maj."
https://www.dr.dk/nyheder/udland/eu/har-du-ogsaa-haft-svaert-ved-foelge-med-faa-overblikket-over-den-seneste-uge-foer,,,,,2025-03-06T06:10:00+00:00,,"Har du også haft svært ved at følge med? Få overblikket over den seneste uge før vigtigt topmøde
Det ekstraordinære topmøde, som EU's stats- og regeringschefer holder i dag, kommer ovenpå en hæsblæsende uge.
Læs op
Siden fredag er nyhedsbilledet druknet i storpolitik i en verden, der synes at ændre sig i rekordfart, og hvor rollerne for Europa og USA overfor Ukraine og Rusland er oppe til revision.
I dag mødes EU-landene til et ekstraordinært topmøde i Bruxelles. Et møde med netop Ukraine og europæisk sikkerhed som hovedtemaerne.
Hvis den sidste uge også er gået lidt for stærkt for dig forud for dagens vigtige topmøde, så kan du få et kort kronologisk overblik nedenfor:
Fredag: Mundhuggeri i Det Ovale Kontor
Fredag var verden vidne til et opsigtvækkende pressemøde i Det Hvide Hus mellem Ukraines præsident, Volodymyr Zelenskyj, USA's præsident, Donald Trump, og dennes vicepræsident, J.D. Vance.
Hvad man måske forventede ville være en lektion i diplomati endte i mange minutters mundhuggeri mellem parterne.
Zelenskyj var kommet til USA for at underskrive en mineralaftale, som den amerikanske præsident havde ønsket sig som tilbagebetaling for amerikanernes massive støtte under krigen i Ukraine.
Men efter det kaotiske pressemøde forlod den ukrainske præsident Det Hvide Hus før tid - før en aftale kunne underskrives og med flossede diplomatiske bånd.
Læs mere om det kuldsejlede møde her:
Søndag: Topmøde i London
Efter lørdagen mest af alt bød på reaktioner på fredagens pressemøde, så var det søndag ikke længere Washington, der var skueplads for verdenspressen - i hvert fald ikke udelukkende.
Storbritanniens premierminister, Keir Starmer, havde indkaldt til topmøde i London, og 18 vestlige ledere og Tyrkiets udenrigsminister var alle taget til den engelske hovedstad.
Det gjaldt også Danmarks statsminister, Mette Frederiksen (S).
Overskriften for mødet var 'Sikringen af vores fælles fremtid', og den britiske premierminister lod vide, at Europas fremtid nu i særlig grad hviler i deres fælles hænder.
Europa må stå for ""de tunge løft"", fordi Europa befinder sig ved ""en skillevej"", blev der slået fast på mødet.
Der blev talt om en ny koalition af lande, der skal kunne handle for at hjælpe Ukraine. En ""koalition af de villige"", som den blev kaldt.
De praktiske skridt, den nye koalition af ligesindede lande blev enige om, indeholder punkter om fortsat støtte til Ukraine under krigen, at en varig fred skal opnås med Ukraine ved forhandlingsbordet, og at landet skal sikres
suverænitet og sikkerhed.
Læs mere om mødet her:
Tirsdag: Dystre EU-meldinger og stop for leverancer til Ukraine
EU's kommissionsformand, Ursula von der Leyen, er ganske klar i mælet om kontinentets fremtid. At der er brug for en øjeblikkelig, fælles genoprustning af Europa.
Tirsdag præsenterede hun de overordnede linjer i sin 'Genoprust Europa'-plan.
- Tempoet i forandringerne er foruroligende og i stigende grad alarmerende. Fremtiden for et frit og suverænt Ukraine - for et sikkert og velstående Europa - står på spil, påpegede hun i et brev til de europæiske ledere.
Men samme dag fremgik det i flere medier, at USA skulle have stoppet sin militære støtte til Ukraine. Det baserede medierne i første omgang på anonyme embedsfolk, men senere på dagen blev det bekræftet fra Polens premierminister, Donald Tusk.
Polen grænser op til Ukraine, og derfor har de indblik i leverancer til det krigshærgede land.
- Rapporterne, der kommer fra grænsen fra vores logistikcenter i Jasionka, bekræfter meddelelserne fra den amerikanske side, sagde premierminister Donald Tusk.
Støttestoppet blev rost af Rusland, men mødt med bekymringer fra flere europæiske ledere.
Onsdag: Mulige fredsforhandlinger, men også 'sabotage'
Donald Trump talte natten til onsdag dansk tid foran Kongressen for første gang siden sin indsættelse i januar.
I intet mindre end 1 time og 40 minutter talte præsidenten. Blandt andet om æggepriser,
Grønlands fremtid
– men også krigen i Ukraine.
Han har fået et brev fra Zelenskyj, hvor den ukrainske præsident udtrykker, at han er klar til at deltage i fredsforhandlinger om krigen mellem Rusland og Ukraine.
Men samme dag blev det meldt ud, at USA ikke længere vil dele efterretninger med Ukraine om krigen.
Det var den officielle melding fra efterretningstjenesten CIA's direktør, John Ratcliffe, der dog tror, at det kan ændre sig i fremtiden, hvis der bliver sat skub i fredsforhandlinger mellem Rusland og Ukraine.
Men det at være uden amerikanske efterretninger bliver af en række eksperter beskrevet som et hårdt slag for Ukraine, og militæranalytiker ved Forsvarsakademiet Steen Kjærgaard går så langt som at kalde beslutningen ""ren sabotage fra USA"", da han i går gæstede Deadline.
Læs mere om det synspunkt her:
Torsdag: Hvad så nu?
Nu er der så ekstraordinært EU-topmøde, hvor Ukraine og europæisk forsvar er de store temaer.
Meldingen fra kommissionsformand Ursula von der Leyen var tirsdag, at medlemslandene har akut brug for at genopruste efter mange år, hvor de ikke har prioriteret forsvaret.
Hun ser gerne, at EU kommer til at spille en nøglerolle, men det kræver et svimlende milliardbeløb, hvis det skal kunne lade sig gøre. Ifølge kommissionsformanden skal landenes forsvarsinvesteringer øges med yderlige knap 6000 milliarder kroner over en årrække.
Et af de store spørgsmål er, hvor pengene skal komme fra.
Læs hele analysen fra DR's EU-analytiker, Per Bang Thomsen, i artiklen her:"
https://www.dr.dk/nyheder/udland/kaosset-fortsaetter-i-serbien-roegbomber-i-parlamentet-og-demonstranter-paa-traktorer,Kaosset fortsætter i Serbien: Røgbomber i parlamentet og demonstranter på traktorer,,,,2025-03-06T05:00:00+00:00,Dennis Kragelund,"Kaosset fortsætter i Serbien:
Røgbomber i parlamentet og demonstranter på traktorer
Der har været protester mod regeringen i månedsvis, og igen i morgen opfordrer studerende i Serbiens hovedstad, Beograd, til massive demonstrationer.
Læs op
Det serbiske parlamentsmedlem Jasmina Obradovic ligger på hospitalet, og hun har lige haft besøg af landets præsident, Aleksandar Vucic.
På
Instagram kan man se et billede
, hvor han holder hende i hånden.
Jasmina Obradovic er det konkrete billede på det kaos, der præger Serbien lige nu.
Hun er indlagt på grund af et slagtilfælde, hun fik tirsdag, da det serbiske parlament blev omdannet til noget, der mest af alt mindede om en krigszone.
Jasmina Obradovic var i parlamentet, da oppositionspolitikere smed med røgbomber, tåregas, og nødblus og som man kan se i videoen i toppen af artiklen, så gik det meget voldsomt for sig.
Serbiske medier rapporterede, ifølge AP, også om, at der blev kastet med både æg og vandflasker.
To andre parlamentsmedlemmer blev såret, og episoden har yderligere skærpet de politiske spændinger landet.
Korruption er det store problem
Parlamentets formand, Ana Brnabic, har i flere medier beskyldt oppositionen for at være en ""terroristbande"", og EU har udtalt bekymring over situationen i Serbien.
Det er en ulykke på en togstation, der har udløst balladen i Serbien. Det kan du læse meget mere om
i artiklen her
.
Kort fortalt, så var det en tragisk hændelse i Serbiens næststørste, by Novi Sad, hvor et 48 meter langt betonhalvtag på en nyrenoveret togstation 1. november sidste år pludselig braste sammen og dræbte 15 mennesker.
Mange i Serbien mener, at det fatale sammenstyrt af perronen skyldtes sjusket arbejde og manglende overholdelse af sikkerhedsregler som følge af regeringens korruption.
Det har siden november sidste år fået hundredtusindvis af serbere til dagligt at demonstrere mod det politiske system.
Video: Landmænd fører an ved demonstrationen i Novi Sad.
Ingen udsigt til ro
I går var det bønder, der på deres traktorer, kørte forrest i en demonstration i Serbiens Novi Sad, hvor den tragiske ulykke fandt sted.
I morgen har gymnasier og uddannelsesinstitutioner i landets hovedstad Beograd opfordret til massedemonstrationer, og den 15. marts er der varslet generalstrejke på tværs af landet.
I januar
trak Milos Vucevic sig som premierminister i Serbien
på grund af uroen og de mange demonstrationer. Dengang lagde han vægt på, at hans fratrædelse skulle skabe mere ro i Serbien.
- Det er min appel til alle om at holde følelserne i ro og vende tilbage til dialogen, sagde han dengang.
Desværre ser det ikke ud til at have hjulpet, og umiddelbart virker det til, at demonstrationerne er en fast del af hverdagen for befolkningen i Serbien.
Uanset om man er landmand eller medlem af parlamentet.
Se også dette reel om urolighederne i parlamentet."
https://www.dr.dk/nyheder/udland/valg-i-usa/morgenpost-fra-usa-hvorfor-daekker-i-ikke-demonstrationerne-det-goer-vi-da,,Valg i USA,Morgenpost fra USA,,2025-03-06T04:51:00+00:00,,"Morgenpost fra USA:
'Hvorfor dækker I ikke demonstrationerne?' Det gør vi da også. Nu
Demonstranter er dagligt på gaden rundt om i USA i protest mod den nye Trump-administration.
Læs op
Artiklen er opdateret, fordi den fejlagtigt omtalte antallet af offentligt ansatte som to millioner. De to millioner er retteligt antallet af statsansatte, der er derimod i alt omkring 20 millioner offentligt ansatte på delstats- og lokalplan.
Jeg har i et par måneder haft denne boks stående i
Morgenpost fra USA
, hvor jeg modtager mere undren, ros og ris, end jeg har tid til at besvare. Men jeg læser selvfølgelig alle jeres henvendelser.
Og for tiden skriver flere af jer om de demonstrationer, der har været i Washington D.C. og andre større byer imod Trump-administrationen. Herunder Elon Musks arbejde med at fyre og effektivisere det offentlige USA.
Så jeg tog til Washington D.C. for at interviewe en fyret offentligt ansat og overvære en demonstration foran USAID, det amerikanske agentur for udviklingsbistand. Det gik ikke, som jeg håbede.
Morgenpost fra USA
løfter i dag på den journalistiske kølerhjelm og forklarer hvorfor.
DOGE er kommet til byen
Elon Musk er i gang med at effektivisere og fyre offentligt ansatte. Omkring 30.000 offentligt ansatte er indtil videre blevet fyret af Musks regeringseffektiviseringsenhed, DOGE, omkring 70.000 har taget imod frivillige fratrædelser - de fleste af dem er ansatte med under to års anciennitet.
Der er omkring to millioner ansatte i det føderale - altså statslige - USA.
Indtil videre er det gået særligt hårdt ud over ansatte i USAID, det amerikanske agentur for udviklingsbistand. Agenturet havde engang omkring 10.000 ansatte, nu er der omkring 300 tilbage. Og ifølge avisen
New York Times så er Ministeriet for veterananliggender
det næste, der kan vente at stå for spare-skud. Ifølge avisen skal flere end 80.000 stillinger nedskæres.
Det har naturligvis fået en del folk til at gå på gaden i protest efter Trumps indsættelse.
Blandt andet blev Presidents' Day den 17. februar 2025 markeret med demonstrationer i samtlige 50 delstater mod Donald Trump og Elon Musk. De største var:
Flere tusinde samledes nær Capitol Hill i Washington D.C.
Cirka 1.000 demonstranter marcherede fra Statehouse til City Hall Boston, Massachusetts.
Færre end 500 demonstranter samledes ved City Hall i Houston, Texas.
Hundredvis deltog i demonstrationer mod regeringens politik i Los Angeles, Californien.
Men altså må jeg lige stilfærdigt minde om, at Women's March tilbage i 2017 trak
over fire millioner på gaden i Washington D.C.
efter Donald Trumps første indsættelse. Og demonstrationerne i sympati med George Floyd, der døde under en anholdelse tilbage i 2020,
fik over 26 millioner på gaden på tværs af USA
.
De her demonstrationer, vi ser nu, er vigtige og væsentlige, men de er ikke særligt store.
Her er det Asheville, North Carolina:
Og her er det San Francisco, Californien:
Her er det Blue Ash, Ohio:
Nå. Men 20 procent af de offentligt ansatte arbejder i Washington D.C. Derfor, tænkte jeg, at demonstrationerne dér måtte kunne ses og høres. Men der var ikke et øje. Eller der var nogen, men der var ikke mange flere end 35 foran USAID i de timer, jeg stod der.
Det kan man ikke kalde massiv opbakning, og de fyrede, der forlod bygningen, ville ikke udtale sig til citat.
Men så var der jo min kilde, den offentligt ansatte, der lige var blevet fyret. Hun havde netop fået lov til at klage over sin fyring ved domstolene, så hun sprang fra få timer før vores aftale.
Og det har virkelig været svært at få folk til at stille op til kamera, fordi de frygter, hvad det kan få af konsekvenser for deres karriere, hvis de beklager sig over - eller blot fortæller om - deres fyring.
Det er selvsagt en historie, jeg og mine gode kollegaer herovre er interesserede i. Den er vigtig. Og det har været noget, der optager amerikanerne.
Flere meningsmålinger peger på, at opbakningen til Elon Musk er dalende
, men det væsentligste for regeringen er, at republikanske vælgere for nuværende bakker op om Elon Musk og DOGE.
Musk selv kalder DOGE for en revolution af det amerikanske bureakrati:
- Normalt spiser bureaukratiet revolutioner til morgenmad. Dette er første gang, at revolutionen faktisk kan lykkes, siger
Musk blandt rigtigt meget andet i en tretimers marathon podcast hos podcastfænomenet Joe Rogan
.
Så indtil videre synes det bedste sted at se konsekvenserne af Elon Musks nedskæringer at være rundt om i verden. Læs for eksempel min dygtige kollega Puk Damsgårds artikel om en dansker, der har måttet fyre 460 ansatte:
Det var
Morgenpost fra USA
med sidste nyt. Vi skrives ved i morgen, hvor Donald Trump har været præsident i 46 dage."
https://www.dr.dk/nyheder/udland/lesotho-kaldes-kongeriget-i-himlen-og-afrikas-denim-hovedstad-her-er-landet-ingen,"Lesotho kaldes Kongeriget i Himlen og Afrikas denim-hovedstad: Her er landet, ingen ifølge Trump har hørt om",,,,2025-03-06T03:45:00+00:00,Michala Rask Mikkelsen,"Lesotho kaldes Kongeriget i Himlen og Afrikas denim-hovedstad:
Her er landet, ingen ifølge Trump har hørt om
Efter den amerikanske præsidents påstand har det lille, sydafrikanske land besluttet at indgive en officiel klage til USA.
Læs op
Under sin tale til Kongressen i går nat dansk tid bragte præsident Donald Trump sig på kant med et land, der næppe havde set det komme. Et land, ""ingen"" - ifølge den amerikanske præsident - ""nogensinde har hørt om"".
Bemærkningen faldt, mens Trump opremsede en lang række amerikanske ulandsudgifter, han mener er spild af penge. Blandt andet fremhævede han en bevilling på otte millioner dollar til at fremme LGBTQI+-initiativer i Lesotho.
- Bare lyt til noget af det forfærdelige spild, vi allerede har identificeret, sagde Trump til kongresmedlemmerne.
- 40 millioner dollar til at forbedre den sociale og økonomiske inklusion af fastboende migranter - ingen ved, hvad det betyder. Otte millioner dollar til at fremme LGBTQI+-initiativer i det afrikanske land Lesotho, som ingen nogensinde har hørt om.
Især den sidste bemærkning udløste højlydte grin i salen.
Lesotho til Trump: USA kan få brug for os en dag
Efterfølgende har flere i Lesotho reageret på præsidentens ord - og de finder ikke udtalelsen morsom.
- Det er overraskende og skuffende, at han (Donald Trump, red.) påstår, at ingen kender Lesotho. Især i betragtning af, at USA har en ambassade her, siger landets udenrigsminister, Lejone Mpotjoane, til
nyhedsbureuaet AP
.
Han gætter på, at Trump kritiserer Lesotho, fordi det ikke er et velstående land, men advarer samtidig:
- En dag får USA måske brug for Lesothos støtte, siger udenrigsministeren.
Faktisk har Trumps højre hånd, milliardæren Elon Musk, allerede søgt den.
Ifølge AP
mødtes Musk i september sidste år med Lesothos premierminister, Sam Matekane
, fordi Musks internetsatellittjeneste Starlink har ansøgt om licens til at operere i det sydafrikanske land.
Se her Donald Trump opremse nogle af de amerikanske ulandsudgifter, han anser som overflødige:
Vil sende en officiel klage over bemærkning
Regeringen i Lesotho tager Trumps udtalelser alvorligt og har besluttet at indsende en officiel klage til USA.
- Vi tager ikke let på denne sag, siger Lejone Mpotjoane til nyhedsbureauet AFP.
Men hvad ved vi ellers om Lesotho, udover at landet forsøger at fremme LGBTQI+-rettigheder, ikke er blandt verdens rigeste, og at Elon Musk er interesseret i forretningsaftaler der?
Her er en række nyttige og unyttige oplysninger om det afrikanske land:
""Kongeriget i Himlen""
Kongeriget Lesotho består hovedsageligt af højland, og mange landsbyer kan kun nås til hest, til fods eller med små fly, skriver
BBC
.
Det kaldes Kongeriget i Himlen og er det eneste uafhængige land i verden, der ligger 1000 meter over havets overflade eller højere.
Matekane Airstrip i Lesotho er en af verdens mest frygtindgydende landingsbaner. Den er kort med et stejlt fald for enden.
Helt omgivet af Sydafrika
Lesotho er fuldstændigt omgivet af Sydafrika, men adskilt af barske bjergkæder.
Kun en lille del af landet er egnet til landbrug, hvilket gør befolkningen sårbar over for fødevaremangel og afhængig af indtægter fra job i Sydafrika. Gennem årtier er tusindvis af arbejdere blevet tvunget til at søge arbejde i Sydafrika på grund af manglende jobmuligheder i hjemlandet, skriver
BBC
.
De godt 2,3 millioner indbyggere i Lesotho har kulturelle og sproglige ligheder med sydafrikanere. Deres sprog, sesotho, er også et af Sydafrikas 11 officielle sprog.
Lesothos ""hvide guld""
Ressourcerne i Lesotho er sparsomme på grund af det barske klima i højlandet og den begrænsede landbrugsjord i lavlandet.
Landets vigtigste ressource er vand - lokalt kendt som ""hvidt guld"" - som eksporteres til Sydafrika. Diamanter er ifølge
BBC
en anden stor eksportvare.
Afrikas højeste skisportssted syd for Sahara
Lesotho har på overraskende vis gjort sig bemærket inden for vintersport. Landet har det højeste skisportssted i Afrika syd for Sahara - et af de få på kontinentet.
Afriski ligger i 3222 meters højde i Maloti-bjergene og tiltrækker besøgende fra hele verden.
Lesotho har en af verdens højeste hiv-rater
Lesotho har en af de højeste forekomster af hiv i verden. Hver femte voksen lever med hiv, og landet har flere smittetilfælde per 100.000 indbyggere end de fleste andre lande.
Siden 2006 har den amerikanske regering ifølge USA's udenrigsministerium afsat næsten en milliard dollar til at hjælpe Lesotho med at bekæmpe hiv, blandt andet med forebyggelse, behandling og pleje.
Eksporterer jeans til USA
Jeans forbindes ofte med den amerikanske vestkyst, men i dag bliver mange af de jeans, der bæres i USA, produceret på den anden side af Jorden - du har nok gættet det - i Lesotho.
Lesothos tøjfabrikker fremstiller jeans for ikoniske amerikanske mærker som Levi's og Wrangler. Af den grund er Lesotho ifølge
BBC
blevet kendt som ""Afrikas denim-hovedstad"".
Landet med verdens højeste selvmordsrate
Lesotho har verdens højeste selvmordsrate med 87,5 selvmord per 100.000 indbyggere årligt, viser tal fra ifølge FN's Verdenssundhedsorganisation (WHO).
Det er næsten ti gange så højt som den globale gennemsnitsrate på ni.
Der er ingen enkeltstående forklaring på denne alarmerende statistik. Eksperter peger ifølge
BBC
på misbrug af stoffer og alkohol, mangel på jobmuligheder og begrænset adgang til mental sundhedspleje som mulige årsager.
Trump er inviteret til Lesotho
I kølvandet på Donald Trumps nedladende udtalelse om Lesotho har regeringen i det bjergrige land tilsyneladende besluttet sig for, at den vil hjælpe den amerikanske præsident med at blive klogere på det lille land.
Således har udenrigsminister Lejone Mpotjoane ifølge nyhedsbureauet Reuters inviteret Trump til at besøge landet.
Der er umiddelbart ingen meldinger om, hvorvidt præsidenten har accepteret invitationen eller ej."
https://www.dr.dk/nyheder/udland/granat-lander-i-civilt-omraade-under-militaeroevelse-i-sydkorea-og-kvaester-otte,Granat lander i civilt område under militærøvelse i Sydkorea og kvæster otte,,,,2025-03-06T03:13:00+00:00,Michala Rask Mikkelsen,"Granat lander i civilt område under militærøvelse i Sydkorea og kvæster otte
En granat er slået ned i et område nord for Seoul. Myndighederne mistænker en granat fra en fællesøvelse mellem Sydkorea og USA.
Læs op
Mindst otte mennesker er torsdag kommet til skade, efter en granat slog ned et civilt område og beskadigede både huse og en kirke under en militærøvelse i Pocheon i Sydkorea.
Det oplyser det lokale brandvæsen, Gyeonggi-do Bukbu, ifølge nyhedsbureauet Reuters.
Fire af de tilskadekomne er alvorligt kvæstet.
Pocheon ligger omkring 40 kilometer nordøst for den sydkoreanske hovedstad, Seoul, tæt på den stærkt militariserede grænse til Nordkorea.
Brandmyndighederne mistænker, at granaten stammer fra en igangværende skarpskydningsøvelse, som Sydkorea og USA afholder i fællesskab.
Brandvæsenet har endnu ingen præcise oplysninger om granattypen, men oplyser, at myndighederne undersøger, om et kampfly ved en fejl kan have affyret den under øvelsen.
Anmeldelse om granat i hus
Billeder delt af nyhedsbureauet News1, som hævdes at være fra ulykkesstedet, viser et hus med omfattende skader og murbrokker spredt omkring det, skriver Reuters.
Sydkoreas forsvarsministerium oplyste tidligere torsdag, at Sydkorea og USA afholder deres første fælles øvelse med skarp ammunition i Pocheon som en del af de årlige militærøvelser, der begynder i næste uge.
Ifølge det sydkoreanske nyhedsbureu Yonhap modtog myndighederne en anmeldelse torsdag omkring klokken 10.00, om at en granat var faldet ned i et hus i en landsby cirka 43 kilometer nord for Seoul og havde ødelagt flere bygninger.
I første omgang lød antallet af tilskadekomne på syv, men tallet blev senere opjusteret til mindst otte.
Der er ifølge Yonhap iværksat en efterforskning, der skal fastslå, hvor granaten kommer fra."
https://www.dr.dk/nyheder/udland/eu/analyse-eu-landene-staar-over-et-skelsaettende-valg-som-kan-aabne-et-nyt-kapitel,"ANALYSE EU-landene står over for et skelsættende valg, som kan 'åbne et nyt kapitel' for Europa",,,,2025-03-05T20:08:00+00:00,,"ANALYSE EU-landene står over for et skelsættende valg, som kan 'åbne et nyt kapitel' for Europa
Trumps tilbagevenden til Det Hvide Hus har fået EU-landene til at gentænke deres forsvarspolitik. Nu er de klar til at se nye veje for at styrke deres forsvar.
Læs op
I månedsvis har de europæiske lande vidst, at der var en overhængende risiko for, at de ville ende lige netop her, hvor de befinder sig nu:
At de både står over for at skulle opruste militært i en hidtil uset grad for at kunne forsvare sig selv - og at de samtidig står nærmest alene tilbage med ansvaret for at støtte Ukraine i kampen mod Rusland.
For USA's præsident, Donald Trump, har i årevis sået tvivl om sin støtte til Nato, som ellers har været europæernes sikkerhedsgaranti i mere end 70 år. Og han har heller aldrig forsøgt at skjule, at krigen i Ukraine for ham er en unødig underskudsforretning for amerikanerne, som han gerne vil ud af så hurtigt som muligt.
Men ét er at forberede sig mentalt på et skrækscenarie, som man helst havde været foruden, og udarbejde de indledende planer. Noget andet er at stå midt i det.
Især med en deadline, der kun er blevet endnu mere fremskreden, efter at amerikanerne tidligere på ugen satte deres militære støtte til Ukraine på pause.
For verden ændrer sig lige nu med rekordfart, og derfor tegner det til at blive et afgørende - og potentielt skelsættende - ekstraordinært topmøde, som EU's stats- og regeringschefer torsdag eftermiddag tager hul på i Bruxelles.
Og tiden er knap.
Dyster forudsigelse
Lederne skal nemlig gøre op med sig selv, om de vil og kan styrke det europæiske forsvar, som de i årevis har underprioriteret, fordi de regnede med amerikanernes opbakning, samt fortsætte med at hjælpe ukrainerne i krigen, der nu har varet i mere end tre år.
Ifølge EU's kommissionsformand, Ursula von der Leyen, er der kun ét svar på det spørgsmål, nemlig en øjeblikkelig - og fælles - genoprustning af Europa.
For europæerne står lige nu over for ""en klar og nærværende fare i et omfang, som ingen af os har set i vores voksne liv"", som hun dystert formulerede det, da hun tirsdag præsenterede de overordnede linjer i sin ""Genoprust Europa""-plan.
- Tempoet i forandringerne er foruroligende og i stigende grad alarmerende. Fremtiden for et frit og suverænt Ukraine - for et sikkert og velstående Europa - står på spil, påpegede hun i et brev til de europæiske ledere.
Målet med planen, som bliver omdrejningspunktet for topmødet, er at finde yderligere knap 6.000 milliarder kroner, der over de kommende år skal investeres i medlemslandenes forsvar og sikkerhed. For øvelsen med at genopruste kontinentet bliver på ingen måde nem eller billig.
'Åbne et nyt kapitel'
Her foreslår Ursula von der Leyen blandt andet at lempe EU's ellers strikse budgetregler, så medlemslandene ikke bliver straffet, hvis de bruger ekstra penge på forsvarsområdet.
Derudover foreslår hun, at Europa-Kommissionen kan optage lån for godt 1.100 milliarder kroner, som derefter kan lånes videre til medlemslande, der skal ud at investere i blandt andet luft- og missilforsvar, artillerisystemer, missiler og droner.
Og hun lægger også op til, at medlemslandene skal blive bedre til at koordinere indbyrdes og købe ind i fællesskab for på den måde at spare penge.
Hvis der er opbakning til det, vil det være som at ""åbne et nyt kapitel, når det kommer til Europa og forsvar"", som en højtstående EU-embedsmand formulerede det. Det vil også kunne give det europæiske samarbejde en helt anden og mere markant rolle, når det kommer til forsvar og sikkerhed.
EU har egentlig ret begrænset indflydelse på medlemslandenes forsvars- og sikkerhedspolitik, og i årenes løb har der heller ikke været nogen større politisk vilje blandt medlemslandene, hvor langt størstedelen også er medlemmer af Nato, til at ændre på det.
Men krigen i Ukraine, den voksende russiske trussel og Donald Trumps tilbagevenden har vendt op og ned på det - og sat gang i et stort kursskifte for EU.
Langt fra enighed
Fra den danske regerings side er der opbakning til tankerne bag Ursula von der Leyens plan. Det forventer man også, at der vil være fra de andre medlemslandes side.
For som meldingen nærmest enstemmigt har lydt fra de europæiske hovedstæder i den seneste lange tid, så skal ""Europa kunne meget mere selv"". Og det kræver kun et kvalificeret flertal at få dem ført ud i livet.
Men selvom der på forhånd er bred enighed om behovet for handling, betyder det ikke, at diskussionerne slutter her. Hvor Danmark er blandt de lande, som gerne ser, at Europa-Kommissionen kommer til at spille en mere koordinerende rolle på forsvarsområdet, så er lande som Frankrig mere skeptisk.
Derudover presser flere medlemslande på for yderligere tiltag fra EU's side - heriblandt at de skal ud at låne penge i fællesskab, som de gjorde det under coronakrisen, for at kunne finansiere de enorme forsvarsinvesteringer, der venter.
Det vil nemlig kræve nogle benhårde politiske prioriteringer rundt om i Europa, hvis de skal nå i mål med det, og der er flere lande, især i Sydeuropa, som i forvejen kæmper med røde tal på bundlinjen.
Men ideen om fælles lån er fortsat kontroversiel, fordi alle landene kommer til at hæfte solidarisk for dem, og derfor siger rigere lande som Tyskland og Holland, der er kendt som et af EU's såkaldte ""sparelande"", på forhånd klart nej til det.
Orbán er imod
Et andet stridspunkt er, hvorvidt pengene udelukkende skal bruges i Europa, eller om man også gerne må se uden for unionens grænser, eksempelvis til USA, når der skal købes nye våben og ammunition.
Fra dansk side ønsker man at styrke forsvarsindustrien i Europa - ikke mindst af sikkerhedspolitiske årsager, så de europæiske lande ikke skal være afhængige af leverandører udefra. Men det nytter ifølge økonomiminister Stephanie Lohse (V) ikke noget at lave ""nogle meget dogmatiske regler om, at man kun må købe nogle bestemte ting i nogle bestemte lande"".
- Fra regeringens side ser vi stadigvæk USA som en allieret, som vi samarbejder med, og som vi har et stærkt bånd til, understregede hun under et udvalgsmøde på Christiansborg.
Derudover er der også den ungarske premierminister, Viktor Orbán, der er en nær allieret af både præsident Trump og den russiske præsident, Vladimir Putin, og som er lodret uenig i den kurs, som de andre medlemslande har i forhold til Ukraine-krigen og den videre støtte til ukrainerne.
Spørgsmålet er derfor fortsat, om stats- og regeringscheferne overhovedet kan blive enige om de konklusioner, som de plejer at offentliggøre efter et topmøde.
Toget kører
Men der er også en udbredt følelse blandt de andre lande af, at de ikke har tålmodigheden til, at Viktor Orbán denne gang skal kunne holde dem som gidsel.
Som en EU-diplomat formulerede det, kan de resterende 26 medlemslande tale med en endnu stærkere stemme. De kan endda gå længere, end hvis de skulle tage hensyn til ét land.
Meget tyder da også på, at de resterende lande er klar til at gå langt.
Senest har den nok kommende tyske kansler, den kristenkonservative Friedrich Merz, meddelt, at han
vil øge de tyske forsvarsudgifter
og låne knap 3.000 milliarder kroner, som skal bruges på forsvar og sikkerhed.
Det lægger utvivlsomt et pres på de andre medlemslande, heriblandt Frankrig, Italien og Spanien, som længe er blevet kritiseret for ikke at bruge nok penge på forsvaret. Hvis de også vil være med til at præge kursen og sikre investeringer i deres egne forsvarsindustrier, så ved de også godt, at der skal sættes ind nu og her.
Onsdag aften lød det da også fra den franske præsident, Emmanuel Macron, at franskmændene bliver nødt til at øge deres investeringer i forsvaret - uden dog at sætte et beløb på. Han tilføjede, at han i næste uge vil afholde et møde med alle de europæiske hærchefer i Paris. Og han er også klar til at se på, om Frankrigs atomparaply skal udvides til at beskytte de europæiske partnere.
For ifølge præsidenten må Frankrig være klar, hvis USA ikke længere står ved dets side. For det er ikke længere blot et skrækscenarie, men en reel mulighed. Og det ved resten af Europa også."
https://www.dr.dk/nyheder/udland/threes-crowd-i-kina-holder-man-noeje-oeje-med-trumps-flirten-med-rusland,Three’s a crowd: I Kina holder man nøje øje med Trumps flirten med Rusland,,,,2025-03-05T19:45:00+00:00,Amalie Rokkedal Simonsen,"Three’s a crowd:
I Kina holder man nøje øje med Trumps flirten med Rusland
Kina er dog ikke kun bekymrede, for de ser også muligheder i det, der sker lige nu. Og især en mulighed for at styrke fortællingen om Vestens forfald.
Læs op
Mange europæiske lande følger bekymret med i forholdet mellem USA, Ukraine og Rusland. Og det gør man også på den anden side af Jorden i Kina.
For her holder man nøje øje med, at den amerikanske præsident Donald Trumps fokus på Rusland ikke påvirker det kinesiske partnerskab med russerne. Et partnerskab, som Kina har brugt to årtier på at opbygge.
- Kineserne ser det som meget lidt sandsynligt, at det vil lykkes for USA, fordi de har en større tro på, at det strategiske partnerskab, som de har opbygget med Rusland over to årtier, er i Ruslands interesse at fastholde og videreudbygge, siger lektor ved Institut for Strategi og Krigsstudier Camilla Nørup Sørensen i
DR’s podcast Tiden
.
- Men når det er sagt, så er der en bekymring, fordi der helt grundlæggende er en vis mistillid til Rusland og Putin. Altså hvor meget man nu kan regne med ham.
Der er særligt et punkt i relationen mellem Kina og Rusland, der er med til at skabe bekymring:
- Kineserne er helt klar over, at Putin ikke er begejstret for den høje afhængighed, som Rusland har fået af Kina, særligt i løbet af de sidste tre år med krigen i Ukraine, siger Camilla Nørup Sørensen.
Ikke kun bekymring
Set fra Kinas side er der ifølge Camilla Nørup Sørensen ingen tvivl om, at kinesernes største modstander og udfordring er USA. Og derfor giver det god mening, at de følger tæt med:
- Det er vigtigt for kineserme, at holde ro på bagdøren, altså den lange grænse op mod Rusland, for at kunne fokusere på fordøren, som er kystlinjen og dermed konfrontationen med USA.
På trods af bekymringen for, at USA kan ende med at blive en klods om benet for Kina i forhold til Rusland, så ser man dog ikke kun negativt på det hos den kinesiske præsident Xi Jinping.
- Xi Jinping har længe turneret med en overordnet fortælling om, at Vesten er i forfald, og Østen er på vej op, ført an af Kina, siger Camilla Nørup Sørensen.
I de sidste par år har Kina ifølge Camilla Nørup Sørensen haft gang i en diplomatisk offensiv for at fremstille landet som den ansvarlige konstruktive stormagt, der kan garantere stabilitet og samarbejde.
- Det står jo styrket nu, som Trump trækker USA fra internationalt samarbejde og aftaler og sår tvivl om USA’s alliancesystem.
Forsøger at holde lav profil
Og indtil videre ser kineserne da også flere muligheder end udfordringer ved Trumps bejlen til Rusland, lyder det fra Camilla Nørup Sørensen.
Men de er samtidig klar over, at det hurtigt kan ændre sig.
- De venter jo også på, at Trump på et tidspunkt vil vende sig mere mod Kina og Asien. Det er jo det, de forbereder sig på.
Og derfor holder Kina også relativt lav profil i situationen omkring Ukraine og USA.
- De prøver forsigtigt ikke at stille sig et for snævert sted eller være ensidig for det ene eller det andet. Fordi de stadig afventer, hvad der stiller dem bedst i forhold til det pres, de forventer, der kommer fra Trump-administrationen på Kina, så snart han får vendt sig den vej.
I DR’s podcast Tiden kan du høre mere om Kinas bekymring, om Trumps trussel om at bremse den militære støtte til Ukraine og om den globale handelskrig, som Trump har skudt i gang."
https://www.dr.dk/nyheder/udland/forsvarsanalytiker-om-usas-stop-efterretninger-til-ukraine-det-er-ren-sabotage,Forsvarsanalytiker om USA’s stop for efterretninger til Ukraine: ‘Det er ren sabotage’,,Krigen i Ukraine,,2025-03-05T18:15:00+00:00,,"Forsvarsanalytiker om USA’s stop for efterretninger til Ukraine:
‘Det er ren sabotage’
Manglende amerikanske militære efterretninger vil svække Ukraine markant og hurtigt kunne mærkes på slagmarken, vurderer militæranalytiker Steen Kjærgaard
Læs op
Det kan få voldsomme konsekvenser for Ukraine, at USA nu har stoppet leveringen af efterretninger til Ukraine. Det vurderer militæranalytiker ved Forsvarsakademiet Steen Kjærgaard:
- Det giver meget store vanskeligheder for Ukraine.
I går satte Trump-regeringen våbenleverancerne til Ukraine på pause, og ifølge Kjærgaard er tilbageholdelsen af efterretninger en markant skærpelse:
- Det er ren sabotage fra USA, siger militæranalytikeren og uddyber:
- Argumentet tidligere for ikke at støtte var, at USA ikke skulle bruge alle deres penge i Ukraine. De skal “make America great again”. Men det her koster dem ingenting. Det koster ikke USA noget som helst at dele de efterretninger med Ukraine.
Udviklingen viser, hvordan Trump øger presset på Zelenskyj i forhandlingerne om Ukraines fremtid efter deres katastrofale møde i Det Ovale Værelse:
- Det betyder altså, at Trump mener det her, lyder det fra Steen Kjærgaard.
Kan hurtigt blive kritisk for Ukraine
Ukrainerne har blandt andet benyttet de amerikanske efterretninger til at ramme strategiske mål, hvilket har været med til at fjerne noget af presset fra fronten. Steen Kjærgaard vurderer derfor, at manglende amerikanske efterretninger hurtigt kan give udslag på slagmarken:
- Vi ved ikke, om det også betyder, at man lukker for Elon Musks Starlink. Det vil være bad news. Vi ved ikke, om nogle af de civile amerikanske firmaer, der leverer satellitovervågningsbilleder, som ukrainerne køber, bliver lukket for. Så der er stadig en række usikkerheder. Men om en til tre måneder kan det her blive rigtig kritisk for ukrainerne.
Se hele udsendelsen af
Deadline på DRTV
."
https://www.dr.dk/nyheder/udland/cia-direktoer-usa-lukker-deling-af-efterretninger-med-ukraine,CIA-direktør: USA lukker for deling af efterretninger med Ukraine,,,,2025-03-05T15:35:00+00:00,Karen Nielsen,"CIA-direktør:
USA lukker for deling af efterretninger med Ukraine
Militæranalytiker kalder det dårlige nyheder for os alle og især Ukraine.
Læs op
Direktøren for CIA, som er det amerikanske efterretningsvæsen for udenlandske efterretninger, bekræfter overfor det amerikanske medie Fox Business, at delingen af efterretninger med Ukraine er indstillet.
John Ratcliffe siger, at præsident Donald Trump ønskede at vurdere, om Ukraines præsident, Zelenskyj, var forpligtet til fredsprocessen.
- Trump havde et reelt spørgsmål om, hvorvidt præsident Zelenskyj var engageret i fredsprocessen, og han sagde: Lad os tage en pause, sagde Ratcliffe til Fox Business.
Det er ikke klart, hvilke informationer USA hidtil har delt med Ukraine og altså nu er stoppet med.
Militæranalytiker ved Forsvarsakademiet Mikkel Storm Jensen peger på, at det eksempelvis kan være taktiske informationer om russiske fly, der begynder at forberede angreb eller missiler og droner på vej ind over Ukraine.
- Stop for den slags informationer vil have en umiddelbar effekt, for det vil give det ukrainske luftforsvar meget kortere tid til at reagere, siger han.
Mikkel Storm Jensen vurderer, at en anden mulighed er, at amerikanerne deler informationer om, at russerne eksempelvis er ved at skifte enheder i et område.
Strategiske informationer
Eller der kan være tale om strategiske informationer om, at Putin enten er ved at blive mør eller fast besluttet på at ville erobre resten af Ukraine.
- Så det (altså stoppet for efterretningsdelinger,
red
.) er under alle omstændigheder dårlige nyheder for os alle og især Ukraine, siger militæranalytikeren.
I CIA-direktørens interview med Fox Business lød det dog, at han vurderer, at der kun er tale om en midlertidig pause.
- Jeg tror, at pausen på den militære og efterretningsmæssige front vil forsvinde, sagde Radcliff og tilføjede:
- Og jeg tror, at vi vil arbejde skulder ved skulder med Ukraine, som vi er nødt til, for at modstå den eksisterende aggression, men også for at sætte verden i en bedre position, så disse fredsforhandlinger kan komme videre.
Du kan læse mere i livebloggen
lige her."
